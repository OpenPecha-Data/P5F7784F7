tṛtīyaṃ yogasthānam

evaṃ kṛte pudgalavyavasthāne, ālambanavyavasthāne, yāvadbhāvanāphalavyavasthāne ātmakāmena pudgalena
svārthamanuprāptukāmena ādikarmikena (ṇa)| tatprathamakarmikena(ṇa) yogajña, ācāryo
vā, upādhyāyo vā, puruṣo, gurusthānīyo vā, caturṣu sthāneṣu smṛtimupasthāpya upasaṃkramitavyaḥ|
abhijñābhiprāyeṇa, nopālambhacittatayā, sagauraveṇa, na samānastambhatayā| kiṃkuśalagaveṣiṇā|
nātmodbhāvanārthaṃ| ātmānaṃ parāṃśca kuśalamūlena yojayiṣyāmīti| na lābhasatkārārthamevaṃ
ca punarupasaṃkramya kālenāvakāśaṃ kṛtvā, ekāṃsamuttarāsaṃgaṃ kṛtvā, dakṣiṇaṃ
jānumaṇḍalaṃ pṛthivyāṃ pratiṣṭhāpya, nīcataramevāsane niṣadya, sapratīśena yoga āyācitavyaḥ|
ahamasmiṃ (smi) yogenārthī, yogaṃ ādikṣvānukampāmupādāya|

ityevañca punarāyācitena yoginā yogajñena sa ādikarmikaḥ, tatprathamakarmikaḥ yogamanasikāre
prayoktu kāmaḥ| ślakṣṇaślakṣṇairvvacanapathai rudvejayitavyaḥ| saṃpraharṣayitavyaḥ| prahāṇe
cānuśaṃso varṇṇayitavyaḥ| sādhu, sādhu, durmukha, yastvāṃ (stvaṃ)pramādāpagatāyāṃ prajāyāṃ,
viṣayanimnāyāṃ, viṣayādhyavasitāyāṃ apramādāya prayoktukāmaḥ| apāyadhārakapraviṣṭāyāmapāyadhārakānnirgantukāmaḥ|
rāgadveṣamohavigatabandhanāyāṃ bandhanāni kṣeptukāmaḥ| saṃsāramahādāvīdugamārgapraviṣṭānāṃ(yāṃ)
nistarttukāmaḥ| kleśakuśalamūlamahādurbhikṣaprāptāyāṃ kuśalamūlasubhikṣamanuprāptukāmaḥ|
kleśataskaramahābhayānugatāyāṃ| nirvvāṇaṃ kṣemamanuprāptukāmaḥ|
kleśamahāvyādhigrastāyāṃ paramamāno nirvvāṇamanuprāptukāmaḥ| caturotmā(ghā)nusrotopahatāyāmoghānutarttukāmaḥ|
mahāvidyānukārapraviṣṭāyāṃ mahājñānālokamanuprāptukāmaḥ| anya(tra)tvamāyuṣmannevaṃ
prayujyamānaḥ| samohaṃ ca rāṣṭrapiṃḍaṃ paribhokṣyate| śāsturvacanakaro
bhaviṣyasi| anirākṛtadhyāyī, vipaśyanayā samanvāgataḥ| bṛṃhayitā śūnyāgārāṇāṃ svakāyayogamanuyuktaḥ|
avigarhito vijñaiḥ| sabrahmacāribhistulyahitāya pratipannaḥ| parahitāya, bahujanahitāya,
lokānukampāyai, arthāya, hitāya, sukhāya devamanuṣyāṇāmityevaṃbhāgīyaiḥ ślakṣṇairvacanapathaiḥ|
saṃharṣayitvā (saṃharṣya) prahāṇe cānuśaṃsaṃ darśayitvā, caturṣu paripṛcchāsthānīyeṣu
dharmeṣu paripraṣṭavyaḥ| kaści(cci)dāyuṣmānekāntena buddhaśaraṇaṃ gato, dharmaṃ,
saṃghaṃ, no cetobahirdhānyaṃ śāstāraṃ vā, dakṣiṇīyamvā saṃjānāti, kaccitte ādipariśodhitādbrahmacaryasya
bhāvanāyai śīlaṃ ca te saviśuddhaṃ, dṛṣṭiśca ṛjvī kaccitte āryasatyānāmuddeśavibhaṃgamāramya
dharmaḥ śrutaścodgṛhītaśca| alpo vā, prabhūto vā, kaccitte nirvāṇā dhimuktaṃ
cittaṃ| nirvāṇābhiprāyaśca pravrajitaḥ|

sacetpṛṣṭa omiti prajānāti| tata uttari caturṣu sthāneṣu caturbhiḥ kāraṇaiḥ samanveṣitavyaḥ|
praṇidhānataḥ samanveṣitavyaḥ| gotrata, indriyataḥ| caritataśca samanveṣitavyaḥ kathayā,
ceṣṭayā, cetaḥ paryāyasthānena paryeṣitavyaḥ|

tatra kathaṃ pṛcchayā praṇidhānataḥ samanveṣitavyaḥ| evaṃ paripraṣṭavyaḥ| kutrāyuṣmān kṛtapraṇidhāna
iti| śrāvakayāne, pratyekabuddhayāne mahāyāne[|] sa yatra yatra kṛtapraṇidhāno bhaviṣyati|
ta cai(trai)vātmānaṃ vyākariṣyati| evaṃ pṛcchayā praṇidhānataḥ samanveṣitavyaḥ|

kathaṃ pṛcchayā gotramindriyaṃ caritaṃ ca [|] samanveṣitavyaṃ| sa evaṃ paripraṣṭavyaḥ| āyuṣmānātmano
gotramvā, indriyamvā, caritaṃ vā [|] kiṃ gotrohaṃ| kīdṛśāni me indriyāṇi mṛdūni,
madhyāni, tīkṣṇāni, kiṃ rāgacaritaḥ| atha dveṣacaritaḥ| evaṃ tāvad vitarkavicārita (vicāracarita)
iti| sa cetsa prājño bhavati| pū(pau)rvvāparyeṇa cāmuno gotramindriyaṃ, caritañcopalakṣitaṃ
bhavati| nimittīkṛtaṃ[|] tañcai(ccaiva)va vyākaroti| sa cetpunaryukto bhavati| na
cānena paurvāparyeṇa yāvannimittīkṛtaṃ bhavati| tataścaritaṃ copalakṣitaṃ bhavati| sa pṛṣṭo
na vyākaroti| tasya tata uttarakālaṃ kathayā tāvattrīṇi samanveṣitavyāni| tasya purastācchrāvakayānapratisaṃyuktā
kathā karaṇīyā| citrairgamakaidhurairvacanapathaiḥsa tasyāṃ kathāyāṃ
kathyamānāyāṃ sa cecchrāvakagotro bhavatyatyarthaṃ tayā kathayā prīyate| hṛṣyate, ānandījātaḥ,
saumanasyajāto bhavati| (na)prasīdati nādhi (adhi)mucyate| mahāyānapratisaṃyuktāyāmvā
punaḥ kathāyāṃ kathyamānāyāṃ yo mahāyānagotraḥ sotyarthaṃ prīyate| hṛṣyate| yāvatprasīdatyadhimucyate|
śrāvakapratyekabuddhastu na tathā | sa cetpunaḥ mṛdvindriyo bhavati|
sotyarthañca prīyate| dharmasya cārthasya copalakṣaṇāya| udgrahṇāya, prativedhāya ca| madhyendriyo
na, tīkṣṇendriyastu| āśu dharma copalakṣayatyudgṛhṇāti| pratividhyati gambhīrāyāmapi
kathāyāṃ kathyamānāyāṃ| sa cetpunārāgacarito bhavati| sa prasadanīyāyāṃ kathāyāṃ kathyamānāyā
matyarthaṃ prasīdati ramate| kā (yā)va ta(d)dhyānaṃ praviśati| cāptā ca magru (aśru?)
prapātaṃ ca snigdhasantānatāṃ, mṛducittatāṃ, dravacittatāṃ copadarśayati| saced dveṣacarito
bhavati| nirvvedhikāyāṃ kathāyāṃ kathyamānāyāṃ nirvvāṇapratisaṃyuktāyāṃ nirāmiṣamu[t]trasya
saṃtrāsamāpadyate| yathā mṛdvindriyasyoktaṃ tathātrāpi veditavyam| sa cetsa dharmānucarito
bhavati| jānātyarthaṃ śuśrūṣate| na śrotramavadadhāti| na tathā prajñācittamupasthāpayati|
āvarjito'pi na tathā sānukāramanuprayacchati| sa cetpunarvicarito (rvicārānucarito)
bhavati| tasya svavahitasyāpi cittaṃ vikṣipyate| durgṛhītagrāhī bhavati| na dṛḍhaṃ gṛhṇāti|
na sthiraṃ, udgṛhītañca nāśayati| na puna[ḥ] kaya (tha)yā paripṛcchana kaśca bhavati|
evaṃ kathayā| gotramindriyaṃ caritaṃ ca samanveṣitavyaṃ| kathaṃ ceṣṭayā [|] yāni pūrvoktāni
liṃgāni| śrāvakagotrasya, rāgacaritānāṃ ca pudgalānāṃ tāni ceṣṭetyucyate| tayā ca ceṣṭayā
yathāyogaṃ gotramindriyaṃ caritaṃ ca samanveṣitavyaṃ|

tatra kathaṃ cetaḥparyāyajñānena gotrendriyacaritāni samanveṣitavyāni| yathāpi sa yogī yogajño
lābhī bhavati cetaḥ paryāyajñānasya[|] sa tena paracittajñānena gotramindriyaṃ, caritaṃ
ca yathābhūtaṃ prajānāti| etāni catvāri sthānānyebhiścaturbhiḥ kāraṇaissamanveṣya pañcasu
sthāneṣu vinayate| tadyathā samādhisaṃbhārarakṣopacaye, prāvivekye, cittaikāgratāyāḥ(yāṃ),
āvaraṇaviśuddhau, manaskārabhāvanāyāṃ ca| tatra samādhisaṃbhārarakṣopacayaḥ yāvatā śīlasamvareṇa
samanvāgato bhavati| tatra cāpramādavihārī bhavatyapapariṇāya buddhānuśiṣṭasya ca
buddhānujñātasya pudgalasya, śīlaskandhasya śikśāpadapratipattyā vīryaṃ na sransa (sraṃsa)
yati| evamayamavigatācchīlapratisamvarācchi kṣāmārgānna parihīyate| anadhigataṃ ca śikṣāmārgamadhigacchati|
yathā śīlasamvara evamindriyasamvaraḥ, bhojane mātrajñatā, pūrvarātrāpararātraṃ
jāgarikānuyogaḥ, saṃprajānadvihāritā, evaṃ yāvacchramaṇālaṃkāra iti| yasya yasya
saṃbhāraparigṛhītasya dharmapravibhāgasya lābhī bhavati| sa taṃ vā rakṣatyuttari (raṃ) ca
pravibhāgasya pāripūraye| yathoktādbhūrādhikakasamudācārāya [c]chandajāto viherayu (ret)
mu(mū)kajāta ārubdhavīryaścāyamucyate samādhisaṃbhārarakṣopacayaḥ| sa evaṃ hānabhāgīyāṃśca
dharmān virajyati, śeṣabhāgīyāṃśca dharmān pratiṣevamāṇaḥ praviviktavihārī bhavati|

prāvivekyaṃ katamat| yā sthānasampadīryāpathasampat| tatra sthānasampattadyathā| araṇyamvā,
vṛkṣamūlamvā, śūnyāgāramvā-tatra parvvatakandaraṃ vā, giriguhā vā, palālapuṃjāni vā śūnyāgāramityucyate|
tatra vanaprasthaṃ vṛkṣamūlamityucyate| tatrābhyavakāśaṃ, śmaśānaṃ, prāntaśca
śayanāsanamaraṇyamityucyate| tadidamabhisamasya sthānaṃ veditavyaṃ| yadutāraṇyavṛkṣamūlaśūnyāgāraparvatagiriguhāpalālapuṃjābhyavakāśaśmaśānavanaprasthāni
prāntāni śayanāsanāni|
sthānasampatpunaḥ pañcavidhā| iha sthānamādita evābhirūpaṃ bhavati| darśanīyaṃ prāsādikamārāmasampannaṃ,
vanasampannaṃ, puṣkariṇīsampannaṃ, śubhaṃ, ramaṇīyaṃ, notkūlanikūlaṃ, na sthāṇukaṇṭakadhānaṃ|
na bahupāṣāṇaśarkarakapālaṃ| yatrāsya dṛṣṭavā cittamabhiprasīdati| vāsāya,
prahāṇāya, prayogāya| hṛṣṭacittaḥ| pramuditacittaḥ| prahāṇaṃ pradadhāti iyaṃ prathamā
sthānasampat| punarayaṃ (ridaṃ) na divā alpavilokaṃ bhavati| rātrāvalpaśabdavanyanirghoṣamalpadaṃśamaśakavātātapasarīsṛpasaṃsparśamiyaṃdvitīyā
sthānasampat| yatpunaraparaṃ siṃhavyāghra-dvīpi-taskaraparacakramanuṣyāmanuṣyabhayabhairavāpagataṃbhavati|
yatra viśvasto niḥśaṃkitamānasaḥ|
sukhaṃ sparśaṃ viharati| itīyaṃ tṛtīyā sthānasampat| punaraparaṃ ye te ānulomikā
jīvitapariṣkārāścī varādayaḥ| te [a] trālpakṛcchreṇa sampadyante| yenāyaṃ piṇḍakena na
klāmyati| yatrāsamvidhāna iyaṃ caturthī sthānasampat| punarapatraṃ(raṃ) kalyāṇamitraparigṛhītaṃ
bhavati| tadrūpā atra vijñāḥ sabrahmacāriṇaḥ prativasanti| yesyākṛtāni nottānīkurvvanti|
gaṃbhīraṃ cārthapadaṃ prajñayā pratividhya suṣṭhu ca prakāśayanti| jñānadarśanasya
viśuddhaye| iyaṃ pañcamī sthānasampat|

tatra katamā īryāpathasampat| divā caṃkrameṇa vātināmayati| niṣadya yāvatā evaṃ rātryāḥ prathamaṃ
yāmaṃ, madhyame na (ca)yāme dakṣiṇena pārśvena (ṇa) śayyāṃ kalpayati| paścime ca yāme
laghulaghvevottiṣṭhate| caṃkramaniṣadyayā vātināmayati| tasminnidaṃ sampanne śayanāsane,
tathā buddhānujñāte mañce vā, pīṭhe vā, tṛṇe vā, saṃstaraṇe vā niṣīdati| paryaṅkamābhujya
tu| kena kāraṇena pañca kāraṇāni samanupaśyan saṃpiṇḍitena kāyena praśrabdhirutpadyate| praśrabdhyutpattaye
anukūloyamīryā patha iti| tathā cārikā [kā]laṃ niṣadyayāśakto vyatināmayituṃ|
nā cāsyāneneryāpathena kāyakleśo bhavati| tathā asādhāraṇoyamīryāpathonyatīrthikaiḥ|
parapravādibhiḥ| tathā pare aneneryāpathena niṣaṇṇaṃ dṛṣṭvā atyarthamabhiprasīdanti buddhaiśca
buddhaśrāvakaiścāyaṃ īryāpatho niṣevitaścānujñātaśca [|] imāni paṃcakāraṇāni| saṃpaśyati
niṣīdati| paryaṅkamābhujya ṛjuṃ kāyaṃ praṇidhāya|

tatra katamā kāyasaṃjñatā| kāyasya spaṣṭocchritapraṇihitatā| cittena na niḥśocyena kuhanāpagatenārjavena|
tatra ṛjunā kāyena pragṛhītena styānamiddhaṃ cittaṃ na paryādāya tiṣṭhati| niṣkuhakena
citte bahirdhā vikṣepo na paryādāya tiṣṭhati| pratimukhāṃ (khīṃ) smṛtimupasthāpya|

tatra katamā pratimukhā(khī) smṛtiḥ| yāmupasthāpayati yoniśo manasikārasaṃprayuktā smṛtiḥ pra[ti]mukhe
(khī)tyucyate| sarvakṛṣṇapakṣapramukhatayā, prativilomatayā| api ca samādhinimittālambanā
pratibhālambanā smṛtiḥ pratimukhe (khī) tyucyate| sarvvasamāhitabhūmikālambanapramukhatayā
iyamucyate īryāpathasampat|

vyapakarṣaḥ katamaḥ| āha| dvividhaḥ kāyavyapakarṣaḥ| cittavyapakarṣaśca| tatra kāyavyapakarṣo
yo gṛhasthapravrajitaiḥ sārdhamavihāritā|| tatra cittavyapakarṣaḥ yaḥ kliṣṭamavyākṛtaṃ ca
manaskāraṃ ca varjayitvā| samāhitabhūmikaṃ vā samādhisaṃbhāraprāyogikaṃ vā manaskāraṃ bhāvayati|
kuśalamarthopasaṃhitamayamucyate cittavyapakarṣaḥ| tatra sthānasampat yā ceyamīryāpathasampat|
yaścāyaṃ kāyavyakarṣaḥ| yaśca cittavyapakarṣaḥ (yaścittavyapakarṣas)tadekatyamabhisaṃkṣipya
prāvivekyamityucyate|

tatraikāgratā katamā| āha| punaḥ punaḥ smṛtisabhāgālambanā pravāhānavadyaratiyuktā| cittasantatiryā
sā samādhirityucyate| kuśalacittaikāgratāpi [|] kiṃ punaḥ punaranusmarati| āha| ye
dharmā udgṛhītā [ḥ]śrutā, yā cāvavādānuśāsanī pratilabdhā bhavati| gurubhyastāmadhipatiṃ
kṛtvā samāhitabhūmikanimittaṃ saṃmukhīkṛtya tadālambanāṃ pravāhayuktāṃ smṛti manuvarttayati|
upanibadhnāti| tatra katamatsabhāgālambanaṃ| yatkiṃcitsamāhitabhūmikamālambanamanekavidhaṃ|
bahunānāprakāraṃ| yenālambane cittaṃ paraṃ samāhitamidamucyate| sabhāgamālambanaṃ [|]
kasyaitat| sabhāgaṃ [|] āha| kṣayasya vastunaḥ pratirūpakametattasmātsabhāgamityucyate| yā
punarabhikṣayākārānichidrā (niśchidrā) nirantarā smṛtiḥ pravartate| tenālambanena satataṃ
ca satkṛtya ceyaṃ pravāhayuktatā| yatpunastasminnevālambane abhiratasyāsaṃkliṣṭavihāritā|
vāhimārgatā smṛtiriyamavadyaratiyuktatā| tenāha punaḥ punaraparānusmṛtisabhāgālambanapravāhānavadyaratiyuktā
citta santatiḥ| samādhiriti sā khalveṣā ekāgratā śamathapakṣyā vipaśyanāpakṣyā
ca| tatra yā navākārāyāṃ cittasaṃtathau (sthitau) vā [sā] śamathapakṣyā, yā punaścaturvidhe
prajñādhāre sā vipaśyanāpakṣyā|

tatra navākārā cittasthitiḥ katamā| iha bhikṣuradhyātmameva cittaṃ sthāpayati| saṃsthāpayati|
avasthāpayatyupasthāpayati| damayati| śamayati| vyupaśamayati| ekotīkaroti| samādhatte [|]

kathaṃ sthāpayati| sarvabāhyebhya ālambanebhyaḥ pratisaṃkṣipyādhyātmamavikṣepāyopanibaghnāti|
yattatprathamopanibaddho vikṣepāya iyaṃ sthāpanā|

kathaṃ saṃsthāpayati| tatprathamopanibaddhaṃ yadeva cittaṃ tadva[la]maudārikamasaṃsthitamaparisaṃsthitaṃ
tasminnevālambane pravarddhanayogena prasādayogena sābhinigrahaṃ sūkṣmīkurvvan
abhisaṃkṣipan saṃsthāpayati|

kathamavasthāpayati| sa ceccittameva sthāpayataḥ| smṛtisaṃpramoṣādbahirdhā vikṣipyate| sa punarapi
tathaiva pratisaṃharanti (ti)| evame(ma)va sthāpayati|

kathaṃ damayati| yairnimittairasya taccittaṃ vikṣipyate| tadyathā gatvarasaṃspraṣṭavyanimittai
rāgadveṣamohastrīpuruṣanimitaiśca[|]tatrānena pūrvvamevādīnavasaṃjñodgṛhītā bhavati| tāmadhipatiṃ
kṛtvā teṣu nimitteṣu tasya cittasya prasaraṃ na dadāti| evaṃ damayati||

kathaṃ śamayati| yairvitarkaiḥ kāmavitarkādibhiḥ| yaiścopakleśaiḥ| kāma[c]chandanivaraṇādibhiḥ|
tasya cetasaḥ saṃkṣobho bhavati| tatrānena pūrvamevādīnavasaṃjñodgṛhītā bhavati| tāmadhipatiṃ
kṛtvā tasya cetasaḥ| teṣu vitarkopakleśeṣu| prasaraṃ na dadātyevaṃ śamayati|

kathaṃ vyupaśamayati| smṛtisampramoṣāttadubhayasamudācāra[re] satyutpannotpannān vitarkopakleśān
nādhivāsayati| prajahāti| evaṃ vyupaśamayati|

kathamekotīkaroti| sābhisaṃskāraṃ nicchi(śchi)draṃ nirantaraṃ samādhipravāhamā (ma)vasthāpayatyeva
mekotīkaroti|

kathaṃ samādhatte| āsevanānvayādbhāvanānvayādbahulīkārānvayādanābhogavāhanaṃ| svarasavāhanaṃ|
mārgaṃ labhate| yenāna bhisaṃskāra (re)vā(ṇā)nābhogenāsya cittasamādhipravāhaḥ| avikṣepe
pravarttate| evaṃ samādhatte|

tatra ṣaḍvidhabalairnavākārā cittasthitiḥ sampadyate| tadyathā śrutacintābalena| smṛtibalena|
vīryabalena| paricayabalena ca|

tatra śrutacintābalena tāvat| yacchrutaṃ, yā cintā[tā]madhipatiṃ kṛtvā cittamādita ālambane
sthāpayati| tatraiva ca| prabandhayogena saṃsthāpayati| tatropanibaddhaṃ cittaṃ smṛtibalena
pratisarannavasthāpayati| upasthāpayati| tataḥ saṃprajanyabalena nimittavitarkopakleśeṣu
prasaramananuprayacchan damayati| śamayati| vīryabalena| tadubhayasamudācāraṃ ca nādhivāsayati|
ekotīkaroti| paricaya balena samādhatte [|]

tatra navākārāyāṃ cittasthitau catvāro manaskārā veditavyāḥ| balavāhanaḥ sa[c]chidravāhano nichi(śchi)dravāhanaḥ|
anābhogavāhanaśca| tatra sthāpayataḥ, saṃsthāpayato balavāhano manaskāraḥ|
avasthāpayata, upasthāpayato, damayataḥ, śamayataḥ, vyupaśamayataḥ, sacchidravāhano
manaskāraḥ| ekotīkurvvato nichi(śchi)dravāhano manaskāraḥ| samādadhataḥ| anābhogavāhano manaskāro
bhavati| evamete manaskārāyāṃ cittasthitau śamathapakṣyā bhavanti| yaḥ punarevamadhyātmaṃ
cetaḥśamathasya lābhī vipaśyanāyāṃ prayujyate| tasyaita eva catvāro manaskārā vipaśyanāpakṣyā
bhavanti||

caturvidhā vipaśyanā| katamā| bhikṣurdharmān vicinoti| pravicinoti| parivitarkayati| parimīmānsā(māṃsā)māpadyate|
yadutādhyātmaṃ cetaḥśamathaṃ niśritya [|]

kathaṃ ca vicinoti| caritaviśodhanaṃ vā ālambanaṃ| kauśalyālambanaṃ vā, kleśaviśodhanaṃ vā|
yāvadbhāvikatayā vicinoti| yathāvadbhāvikatayā| pravicinoti| savikalpena manaskāreṇa prajñāsahagatena|
nimittīkurvvanneva parivitarkayati| santīrayatyadhimīmāṃsāmāpadyate|

sā khalveṣā vipaśyanā trimukhī ṣaḍvastuprabhedālambanā veditavyā (ḥ)| katamāni trīṇi (|) mukhāni
[|] vipaśyanā yannimittamātrānucaritā| vipaśyanā paryeṣaṇānucaritā, paryeṣi tā ca| pratyavekṣaṇānucaritā|

tatra nimittamātrānucaritā[|] yena (yayā)śrutamudgṛhītaṃ| dharmaṃ avavādasyāsamāhitabhūmikena
manaskāreṇa manasi karoti| na cintayati| na tulayati| nopaparīkṣate| iyannimittamātrānucaritā
bhavati|

yadā punaścintayati| tīrayati tulayatyupaparīkṣate| tadā paryeṣaṇānucaritā bhavati|

yadā punastīrayitvā upaparīkṣya yathā vyavasthāpitameva pratyavekṣate| tadā pratyavekṣaṇānucaritā
bhavatīyaṃ trimukhā (khī) vipaśyanā|

katamāni ṣaḍvastuprabhedālambanāni| sa paryeṣamāṇaḥ| ṣaḍvastūni paryeṣate| arthaṃ, vastu, lakṣaṇaṃ,
pakṣaṃ, kālaṃ, yuktiñca paryeṣyannetānyeva (paryeṣamāṇa etānyeva) pratyavekṣate|

kathamarthaṃ paryeṣate| asya bhāṣitasyāyamartho[a]sya bhāṣitasyāyamartha (ta) ityevamarthaṃ
paryeṣate|

kathaṃ vastu paryeṣate| dvividhaṃ vastu[|] ādhyātmikaṃ bāhyañca[|] evaṃ vastu paryeṣate|

kathaṃ lakṣaṇaṃ paryeṣate| dvividhaṃ | svalakṣaṇaṃ sāmānyalakṣaṇaṃ ca| evaṃ lakṣaṇaṃ paryeṣate|kathaṃ
pakṣaṃ paryeṣate| dvividhaḥ pakṣaḥ kṛṣṇapakṣaḥ śuklapakṣaḥ [|] kṛṣṇapakṣaṃ doṣataḥ|
ādīnavataḥ| śuklapakṣaṃ punarguṇato'nuśaṃsataścaivaṃ [pakṣaṃ] paryeṣate|

kathaṃ kālaṃ paryeṣate| trayaḥ kālāḥ [|] atīto ['] nāgato vartamānaśca| evametadabhūdatītedhvani
evametadbhaviṣyati| anāgatedhvani| evametadetarhi| pratyutpannedhvanītyevaṃ kālaṃ paryeṣate|

kathaṃ yuktimparyeṣate| catasro yuktayaḥ| [|] apekṣāyuktiḥ, kāryakāraṇayuktiḥ, upapattisādhanayuktirdharmatāyuktiśca||
tatro (trā) pekṣāyuktyā saṃvṛtiṃ ca saṃvṛtitaḥ| paramārthaṃ ca
paramārthataḥ| nidānaṃ ca nidānataḥ| paryeṣate| kāya (rya) kāraṇayuktyā kāritraṃ dharmāṇāṃ
paryeṣate| ayandharmaḥ, idaṃ kāritraṃ, ayamidaṃ kāritra iti [|] upapattisādhanayuktyā trīṇi
pramāṇāni paryeṣate| āptāgamamanumānaṃ pratyakṣaṃ ca [|] kimasti (|) atrātmā, nāstīti kiṃ
pratyakṣamupalabhyate na veti, kimanumānena prayujyate na veti| tatra dharmatāyuktayā tathābhūtatāṃ
dharmāṇāṃ prasiddhadharmatāmacintyadharmatāmavasthitadharmatāmadhimucyate, na
cintayati| na vikalpayatyevaṃ yuktimparyeṣate|

iyaṃ ṣaḍvastuprabhedālambanā (ni) trimukhā (khī)vipaśyanā samāsataḥ| anayā sarvavipaśyanāsaṃgrahaḥ|

kena punaḥ kāraṇena ṣaṭprabhedā vyavasthāpitā [ḥ|] āha| trividhamavabodhamadhikṛtya bhāṣitārthā
(na)vabodhamvastuparyeṣantatāvabodhaṃ| yathābhūtāvabodhaṃ ca| tatrārthaparyeṣaṇayā bhāṣitārthāvabodhaḥ|
vastuparyeṣaṇayā, svalakṣaṇaparyeṣaṇayā ca vastuparyeṣantatāvabodhaḥ| tatra
sāmānyalakṣaṇaparyeṣaṇayā, pakṣaparyeṣaṇayā, kālayuktiparyeṣaṇayā yathābhūtāvabodhaḥ|
etāvacca yoginā jñeyaṃ| yaduta bhāṣitasyārthaḥ, jñeyasya vastunaḥ yāvadbhāvikatā| yathāvadbhāvikatā
ca| tatrāśubho (bhe)prayukto yogī ṣaḍvastūni paryeṣate| āha [|] aśubhādhipateyaṃ
dharmaṃ śrutamudagṛhītamadhipatiṃ kṛtvā samāhitabhūmikena manaskāreṇaivamarthapratisaṃvedī
bhavati| aśubhayā aśubhyetatpratirūpametpratika(gha)metad durgandhamāmagandhamiti| ebhirākārairevaṃbhāgīyaistasyaivāśubhādhikṛtasya
dharmasya pūrvvaśru tasyārthapratisaṃvedanā[|]
evamaśumatayārthaṃ paryeṣate|

kathaṃ vastu paryeṣate[|] sa evamarthapratisaṃvedī tāmaśubhatāṃ dvayorbhāvayorvyavasthāpitāṃ
paśyatyadhyātmambahirdhā ca|

kathaṃ svalakṣaṇaṃ paryeṣate| adhyātmaṃ tāvadantaḥ kāyagatāmaśubhatāṃ pratyaśubhatāmadhimucyate||
santyasminkāye keśaromāṇi vistareṇa yāvanmastakaṃ mastakaluṃgaṃ praśrāva(prasrāva)iti|
tāṃ punaranekavidhāmantaḥ kāyagatāmaśubhatāṃ dvābhyāṃ dhātubhyāṃ saṃgṛhītāmadhimucyate|
pṛthivīdhātunā, abdhātunā ca [|] tatra keśaromāṇyupādāya| yāvadyakṛtpurīṣā pṛthivīdhāturadhimucyate|
aśrudvedanāmupādāya yāvatprasrāvādabdhātumadhimucyate| bahirdhā vā punarbāhyagatāmaśubhatāṃ
vinīlakādibhirākārairadhimucyate| tatra vinīlakamadhimucyate| yadanena mṛtakuṇapaṃ
svayaṃ vā dṛṣṭaṃ bhavati| purato vā śrutaṃ parikalpitaṃ vā, puna[ḥ]striyā vā, puruṣasya
vā, mitrasya vā, amitrasya vā, udāsīnasya vā| hīnamvā, madhyamvā, praṇītamvā, dahrasya
vā, madhyasya vā, vṛddhasya vā [|]

tatra nimittamudgṛhya ekāhamṛtaṃ pragaḍitaśoṇitamayaṃ prāptapūyabhāvaṃ vinīlakamityadhimucyate|
dvyahamṛtaṃ prāptapūyabhāvaṃ| asaṃjātakṛmivipūyakamityadhimucyate| saptāhamṛtaṃ saṃjātakṛmi
ādhmātaṃ ca vimadrāmakaṃ vyādhmātakamityadhimucyate kākaiḥ kuralai(rai)ḥ khādyamānaṃ
gṛddhaiḥ śvabhiḥ śrṛgālairvikhādikamityadhimucyate| viravāditamvā punarapagatatvaṅmānsaśoṇitaṃ
snāyumātropanibaddhaṃ vilohitakamityadhimucyate| diśodiśamaṃgapratyaṃgeṣu vikṣipteṣu
viśleṣiteṣu samānse(māṃse)ṣu nirmānse (māṃse)ṣu kiṃcicchiṣṭamānse(māṃse)ṣu vikṣiptakamityadhimucyate||
anyato vā hastāsthīnyanyataḥ pādāsthīnyanyato jānvasthīnyūrvvasthīni, bāhvasthīni,
prabāhvasthīni| pṛṣṭhā(ṣṭhī) vaṃśaḥ| hanunakraṃ dantamālā madhyataḥ| śiraskapālaṃ dṛṣṭvānyāsthīnyadhimucyate|
yadā punaḥ sambaddhamarikṣakaraṃkamaviśīrṇṇaṃ manasi karoti| kevalaṃ
nimittagrāhī bhavati| na tu tasyāṃga pratyaṃgeṣu vyaṃjanagrāhī| evaṃ śaṃkalikāmadhimucyate|
yadā [tvanu] vyaṃjanagrāhī bhavati| tadāsthiśaṃkalikāmadhimucyate| api ca dve śaṃkalike
dehaśaṃkalikā, pratyaṃgaśaṃkalikā ca| tatra deha śaṃkalikā śroṇīkaṭāhamupādāya| pṛṣṭhīvaṃśo
yāvat, yatra śiraskapālaṃ pratiṣṭhitaṃ| pratyaṃgaśaṃkalikā sambaddhāni bāhvasthīni
ca sambaddhāni| tatra yā dehaśaṃkalikā ca| tatra dehaśaṃkalikā śroṇīkaṭāhamupādāya| pṛṣṭhīvaṃśo
yāvat yatra śiraskapālaṃ pratiṣṭhitaṃ| pratyaṃgaśaṃkalikāsambaddhāni bāhvasthīni| ūrujaṃghāsthīni
ca| tatra yā dehaśaṃkalikā| sā śaṃkalikaivocyate| yā punaḥ pratyaṃgaśaṃkalikā
sā asthiśaṃkaliketyucyate|

api ca dvau śaṃkalikāyānimittagrāhau citrakṛtāyāḥ pāṣāṇa kāṣṭhaśādakṛtāyā vā| bhūtaśaṃkalikāyā
vā| abhūtaśaṃkalikāyā vā| nimittaṃ manasikaroti| tadāśaṃkalikāmevādhimucyate nāsthiśaṃkalikāṃ|
yadā pūnarbhūtaśaṃkalikāyā nimittaṃ manasi karoti| tadāsthiśaṃkalikāmevādhimucyate|
nāsthiśaṃkalikāṃ| (yadā punarbhūtaśaṃkalikāyā nimittaṃ manasi karoti| tadāsthiśaṃkalikāmadhimucyate)|
sa khalveṣa bāhyāyā varṇṇanibhāyā upādāyarūpagatāyāstrividho (|) vipariṇāmaḥ|
svarasavipariṇāmaḥ| parakṛtastadubhayapakṣyaśca|

tatra vinīlakamupādāya| yāvad vyādhmātakāḥ (kāt) svarasavipariṇāmaḥ| tatra vikhāditakamupādāya
yāvadvikṣiptakātparakṛto vipara(ri)ṇāmaḥ| tatrāsthikā (vā), śaṃkalikā vā ityayamubhayapakṣyo
vipariṇāma iti| ya evaṃ yathābhūtaṃ prajānāti| bahirdhā aśubhatāmākārata evaṃ bahirdhā
aśubhatāyāḥ svalakṣaṇaṃ paryeṣate|

kathamaśubhatāyā[ḥ] (|) sāmānyalakṣaṇaṃ paryeṣate| yathā cādhyātmaṃ bahiḥ kāyasyāśubhāvarṇṇanibhayā
apariṇatā yāvadbahirdhā bahiḥ kāyasyāśubhā varṇṇanibhā vipariṇatā adhyātmikayā aśubhayā
varṇṇanibhā samānadharmatāṃ tulyadharmatāmadhimucyate| iyamapi me śubhā varṇṇanibhā
evaṃ dharmiṇīti| ye'pi kecitsattvā anayā śubhayā varṇṇanibhayā samanvāgatāsteṣāmapi sāśubhāyāṃ
evaṃ dharmiṇī tadyatheyambāhyā|| evaṃ sāmānyalakṣaṇaṃ paryeṣate|

kathaṃ pakṣaṃ paryeṣate| tasyaivaṃ bhavati| yadāha masyā (anayā) ['śubhayā] varṇṇanibhayā etāmaśubhamatā
(tāṃ) yathābhūtamaprajānannadhyātmaṃ vā bahirdhā vā śubhāyāṃ varṇṇanibhāyāṃ saṃrāgamutpādayāmi
viparyāsa eva kṛṣṇapakṣasaṃgṛhītaḥ| niḥsaraṇadharmaḥ saduḥkhaḥ savighātaḥ
sopadravaḥ saparidāhaḥ| atonidānā utpadyante| āyatyāṃ jātijarāvyādhimaraṇaśokaparidevaduḥkhadaurmanasyopāyāsāḥ|
yā punarasyāṃ śubhāyāmvarṇṇanibhāyāṃ| aśubhadharmatānugatā yathābhūtānupaśyanā
śuklapakṣyā[|]eṣa dharmaḥ aduḥkhaḥ| avighātaḥ| yāvadato nidānā upāyāsā nirudhyante|
tatra yoyaṃ kṛṣṇapakṣasamayo nādhivāsayitavyaḥ| prahātavyo viśodhayitavyaḥ| śuklapakṣyaḥ
punaranutpanna utpādayitavyaḥ| utpannasya ca sthitirvṛddhirvaipulyatā (vipulatā) karaṇīyā|
evaṃ pakṣaṃ paryeṣate|

kathaṃ kālaṃ paryeṣate| tasyaivaṃ bhavati| yeyamadhyātmaṃ [a]śubhā varṇṇanibhā seyamvarttamānamadhvānamupādāya
yā punariyaṃ bahirdhā aśubhā varṇṇanibhā iyamapi vartamāna (tā)mevādhvānamupādāya|
atītaṃ punaradhvānamupādāya| śubhā babhūva| saiṣā tāvadatītamadhvānamupādāya śubhā
satī tadyathā me etarhi| vartamānamadhvānamupādāya| evamānupūrvyā etarhi vartamānamupādāya
aśubhā saṃvṛttā, sā me iyaṃ [a]śubhā varṇṇanibhā varttamānamadhvānamupādāyāśubhā satī|
anāgate [a]dhvanyaśubhā na bhaviṣyatīti| nedaṃ sthānaṃ vidyate| tadyathaiṣā bāhyā eva[ṃ]
vartamānamadhvānamupādāya| iti hyatītānāgatapratyutpanneṣvadhvasu ayamapi me kāya evaṃbhāvī,
evaṃbhūta, etāṃ ca dharmatāmanatīta ityevaṃ kālaṃ samanveṣate|

kathaṃ yuktiṃ samanveṣate| tasyaivaṃ bhavati| nāstīti sa kaścidātmā vā, sattvo vādhyātmaṃ vā,
bahirdhāvopalabhya[mānaḥ] yaḥ śubho vā syādaśubho vā[|] api ca rūpamātrametatkaṇḍavaramātrametadyatreyaṃ
saṃjñā samājñā prajñaptirvyavahāraḥ| śubhamiti vā aśubhamiti vā| api ca-

āyurūṣmātha vijñānaṃ (|) yadā kāyaṃ jahatyamī [|]apaviddhastadā śete yathā kāṣṭhamacetanaṃ||

tasyāsya mṛtasya kālagatasyānupūrvveṇa vipariṇatā imā avasthāḥ prajñāyante| yaduta vinīlakamitivā
yāvadasthiśaṃkalikāyā vā ayamapi me kāyaḥ| pūrvvakarmakleśaviddhaḥ| mātāpitryaśucisaṃbhūta
odanaka(ku)lmāṣopacitaḥ| yena hetunā, yena nidānena iyaṃ tāvatkālikī śubhā varṇṇanibhā|
prajñāyate| antaḥkāyaḥ punarnityaṃ nityakālamadhyātmaṃ ca bahirdhā cāśubhā evaṃ saṃvṛtiparamārthanidānataḥ|
apekṣāyuktiṃ paryeṣate| tasyaivaṃ bhavatīyamaśubhatā| evamāsevitā bhāvitā
bahulīkṛtā kāmarāgaprahāṇāya samvartate| kāmarāgaśca prahātavyaḥ| evaṃ kāryakāraṇayuktyā
samanveṣate| tasyaivaṃ bhavatyuktaṃ hi bhagavatā| aśubhā āsevitā bhāvitā bahulīkṛtā
kāmarāgaprahāṇāya samvarttata ityayaṃ tāvanme āptāgamaḥ| pratyātmamapi me jñānadarśanaṃ pravarttate|
ahamasmi yathā yathā aśubhatāṃ bhāvayāmi, manasi karomi| tathā kāmarāgaparyavasthānaṃ
anutpannaṃ ca notpadyate| utpannaṃ ca prativigacchati| ānulomikopyeṣa vidhirasti| kathamidānīmvipakṣaṃ
dharmaṃ manasikurvvataḥ| tadvipakṣālambanena kleśa utpadyate| evamupapattisādhanayuktyā
paryeṣate| tasyaivaṃ bhavati| prasiddhā dharmatā khalveṣā acintyadharmatā|
yadaśubhā bhāvanā kāmarāgasya prahāṇapratipakṣa iti| sā ca cintayitavyā| na vikalpayitavyā|
adhimoktavyā| evaṃ dharmatāyuktyā aśubhatāmparyeṣate| iyaṃ tāvadaśubhāprayuktasya trimukhī
ṣaḍvastuprabhedālambanā vipaśyanā|

kathaṃ maitrīprayukto vipaśyanṣaḍvastūni paryeṣate| maitryadhipateyaṃ dharmamadhipatiṃ kṛtvā
hitasukhādhyāśayagatasya sarvveṣu sukhopasaṃhārādhimokṣalakṣaṇā maitrītyetamarthapratisamvedyarthaṃ
paryeṣate| sa evamarthapratisaṃvedī punarvicinotītyayaṃ mitrapakṣoyamamitrapakṣoyamudāsīnapakṣaḥ|
sarvva ete pakṣāḥ parasantānapatitatvādvāhyaṃ vastvityadhimucyate| mitrapakṣaṃ
vā adhyātmamamitrodāsīnapakṣaṃ bahirdhā evaṃ ca vastuni maitrīṃ samanveṣate|

sa punarvicinoti| ya ete trayaḥ pakṣāḥ aduḥkhā sukha(tā)ḥ| sukhakāmāste sukhitā bhavantviti|
tatropakāralakṣaṇaṃ mitraṃ| apakāralakṣaṇamamitraṃ| tadubhayaparītalakṣaṇamudāsīnapakṣaṃ
(ṇa udāsīnapakṣaḥ)| ye punarete aduḥkhāsukhitāḥ pakṣāḥ sukhakāmāsteṣāṃ trividhā sukhakāmatā
prajñāyate| eke kāmasukhamicchantyeke rūpāvacaraṃ saprītikameke niṣprītikaṃ| tatra ye kāmasukhena
vihanyante| amitraṃ tadubhayaviparītalakṣaṇā(ṇaṃ)tena kāmasukhino bhavantvanavadyena
[|]evaṃ saprītikena niṣprītikena ca sukhena veditavyam| evaṃ svalakṣaṇato maitrīṃ samanveṣate|

sa punaḥ pravicinoti| yaśca mitrapakṣo, yaścāmitrapakṣo, yaścodāsīnapakṣaḥ| tulyacittatā tu
mayā karaṇīyeti| samacittatā| tatkasya hetoḥ| yastāvanmitra [pakṣa]statra me na duṣkaraḥ|
sukhopasaṃhāraḥ| yopyayamudāsīnapakṣaḥ| tatrāpi ye (me) nātiduṣkaraḥ| yastvayamamitrapakṣaḥ|
(tatrāyamamitrapakṣaḥ|) tatrātiduṣkaraḥ| tatra tāvanmayā sukhopasaṃhāraḥ karaṇīyaḥ| kaḥ
punarvvādaḥ| mitrapakṣe vodāsīnapakṣe vā| tatkasya hetoḥ| nātra kaścidyaḥ ākrośate vā, ākruśyate
vā| roṣayati vā, roṣyate vā| bhaṇḍayati vā, bhaṇḍyate vā| tāḍayati vā, tāḍyate vā|
anyatrākṣarāṇyetāni ravanti| śabdamātra [ṃ] māṣamātrametadapi ca tathā saṃbhūtoyaṃ kāyo rūpī
audārikaścāturmahābhūtiko yatra me sthitasyeme evaṃ rūpāḥ sparśāḥ krāmanti| yaduta śabdasaṃsparśā
vā| pāṇiloṣṭhadaṇḍaśastrasaṃsparśā vā aya[ṃ]me kāyaḥ| anitya, etepi sparśā ye
te apakārakāstepyanityāḥ| api ca| sarvva eva sattvā jātijarāvyādhimaraṇadharmāṇaste prakṛtyaiva
duḥkhitā stan me pratirūpaṃ syāt| yadyahaṃ prakṛtiduḥkhiteṣu sattveṣu bhūyo duḥkhopasaṃhārameva
kuryāṃ, na sukhopasaṃhāraṃ tadamitro (traṃ) mitrasya kuryādyadete sattvā ātmanaivātmanaḥ
kurvvanti|

api coktaṃ bhagavatā| nāhaṃ taṃ sulabharūpaṃ samanupaśyāmi| yonena dīrghasyādhvanotyayānmātā
vā bhū[t] pitā vā, bhrātā vā, bhaginī vā, ācāryo vā, upādhyāyo vā, gururvvā, gurusthānīyo
veti| tadanenāpi paryāyeṇāmitrapakṣa eva[ṃ] me [a]mitrapakṣaḥ| na cātra kasyacit pariniṣpattiḥ,
mitrābhitrabhāvo, mitropi (tramapi) ca kālāntareṇāmitro (traṃ) bhavati| amitro (trama)pi
mitrībhavati| tasmānna sarvvasattveṣu samacittatā| samatādṛṣṭiḥ karaṇīyā| tulyaśca hitāśayaḥ,
sukhādhyāśayaḥ, sukhopasaṃhāraḥ| sukhopasaṃhārādhimokṣa iti| evaṃ sāmānyalakṣaṇena
maitrīṃ samanveṣate|

sa punaḥ pravicinoti| yo me pāpakāriṣu sattveṣu vyāpādaḥ maraṇa eṣa dharma iti vistareṇa pūrvvavat|
yo vā punarayametarhyavyāpādaḥ a (ma)raṇa eṣa dharma iti vistareṇa pūrvvavat| yo vā
punarayametarhyavyāpādaḥ evaṃ maitryā (ḥ)kṛṣṇaśuklaśuklapakṣaṃ paryeṣate|

sa punaḥ pravicinoti| ye tāvadatītamadhvānamupādāya sukhakāmāḥ sattvāḥ te atītāḥ, teṣāṃ kiṃ
punaḥ sukhopasaṃhāraṃ kariṣyāmaḥ| ye punarvarttamānāḥ sattvāste varttamānamadhvānamupādāya|
yāvadanāgatādadhvano nityakālaṃ sukhino bhavanti (ntī) tyevaṃ maitryā(ḥ)kālaṃ paryeṣate|

sa punaḥ pravicinoti| nāsti kaścidātmā vā, sattvo vā ya eṣa sukhakāmo vā syāt| yasya vā sukhamupasaṃhriyate|
api tu skandhamātrametat saṃskāramātrakametadyatraiṣā saṃjñā saṃjñaptirvyavahāraḥ|
te punaḥ saṃskārāḥ karmakleśahetukā ityevamapekṣāyuktyā maitrīmparyeṣate| prasiddhadharmatā
khalveṣā[a]cintyadharmatā yanmaitrīvyāpādabhāvanā prahāṇāya samvarttata ityevaṃ
dharmatāyuktyā maitrīmparyeṣate|

tatra kathamidaṃ pratyayatā pratītyasamutpādālambanā vipaśyanāprayuktārthaṃ paryeṣate| tadadhipateyaṃ
dharmamadhimatiṃ kṛtvā teṣāṃ teṣāṃ dharmāṇāmutpādātte te dharmā utpadyante, teṣāṃ
teṣāṃ dharmāṇāṃ nirodhātte te dharmā nirudhyante [|] nāstyatra dharmī kaścidīśvara, kartā
sraṣṭā, nirmātā dharmāṇāṃ, na prakṛtirna puruṣāntaraṃ, pravarttako dharmāṇāmityevamarthapratisaṃvedī
arthaṃ paryeṣate| punaḥ punaḥ pravicinoti| dvādaśabhavāṃgāni| adhyātmabahirdhā
adhimucyate| evaṃ vastu paryeṣate| punaḥ pravicinoti| avidyā yatta (t)pūrvvānte ajñānamiti
vistareṇa yathā pratītyasamutpādavibhaṃge evaṃ svalakṣaṇaṃ paryeṣate [|] punaḥ (||) pravicinoti|
evaṃ pratītyasamutpannāḥ saṃskārāḥ sarvva ete abhūtvā bhāvād, bhūtvā ca prativigamātpūrvvāparyeṇānityā
jātijarāvyādhimaraṇadharmakatvāt| duḥkhā asvatantratvādantaḥ puruṣānupalambhācca
śūnyā anātmānaśca|| eṣāṃ ca sāmānyalakṣaṇaṃ paryeṣate| sa punaḥ pravicinoti|
yo (ya)eṣvanityeṣu duḥkhaśūnyānātmakeṣu saṃskāreṣu yathābhūtaṃ pratisammohaḥ| maraṇa eṣa
dharmaḥ kṛṣṇapakṣya [ḥ|] asammohaḥ| punaḥ śuklapakṣa iti vistareṇa [|]empakṣaṃ samanveṣate|

sa punaḥ pravicinoti| asti karmāsti vipākaḥ| kārakastu nopalabhyate| yaḥ karttā vā pratisaṃvedako
vā syānnānyatra dharmasaṃketāt| teṣvevāvidyāpratyayeṣu saṃskāreṣu yāvajjātipratyaye
jarāmaraṇe saṃjñā prajñaptirvyavahāraḥ kārako vedaka ityevaṃ nāmā, evaṃ jātya, evaṃ gotra,
evamāhāra, evaṃ sukhaduḥkha pratisaṃvedī, evaṃ dīrghāyurevaṃcirasthitika, evamāyuḥ paryanta
iti|

api ca dvividhametatphalaṃ| dvividho heturātmabhāvaphalaṃ ca, viṣayopabhogaphalaṃ ca| ākṣepakaśca
heturabhinirvvarttakaśca [|]tatrātmabhāvaphalaṃ yadetadvipākajaṃ ṣaḍāyatanaṃ viṣayopabhogaphalaṃ
yo (yā) iṣṭāniṣṭakarmādhipateyā ṣaṭsparśasaṃbhavā vedanā [|]

tatrākṣepako heturdvividhe phale sammohāsammohapūrvvakāśca puṇyāpuṇyāniṃjyāḥ, saṃskāraparigṛhītaṃ
ca (|) punarbhavavijñānāṃkuraprādurbhāvāya tadbījaṃ, vijñānaparigṛhītaṃ paunarbhavikanāmarūpabījaṃ
ṣaḍāyatanabījaṃ sparśavedanābījamiti| ya evamāyatyāṃ jātisaṃjñakānāṃ vijñā[na]nāmarūpaṣaḍāyatanasparśavedanānāmutpattaye|
ānupūrvyā pūrvvaṃmeva bījaparigrahaḥ| ayamākṣepa[ko]hetuḥ|

yatpunaravidyāsaṃsparśajāṃvedanā vedayamānastadālambanayā tṛṣṇayā paunarbhavikīṃ tṝṣṇāmutpādayati|
tṛṣṇāpakṣyaṃ mohapakṣyaṃ copādānaṃ| parigṛhṇāti| yadbalena yatsāṃmukhyena tatkarma
vipākadānadāna samarthaṃ bhavatyayamabhinirvṛttihetuḥ| imaṃ ca dvividhaṃ hetumadhipatiṃ kṛtvā
evaṃ asya trividhaḥ duḥkhatānupakṣasya kevalasyāsya duḥkhaskandhasya samudayo bhavatīti|
evamapekṣāyuktiṃ paryeṣate|

idaṃ pratyayatā pratītyasamutpādaḥ| āsevito bhāvito mohaprahāṇāya samvartate| āptāgamopyeṣa
pratyātmika ānumānikopyeṣa vidhiḥ| prasiddhadharmatāpyeṣa te (ṣeti) evaṃ kāryakāraṇayuktimupapattisādhanayuktiṃ
dharmatāyuktiñca paryeṣate||

tatra kathaṃ dhātuprabhedālambanavipaśyanāprayuktamarthaṃ paśyana paryeṣate| gotrārtho, dhātvarthaḥ,
saṃjñārtho, hetvarthaḥ| prakṛtyartha ityevamarthapratisamvedī arthaṃ paryeṣate| pṛthivyādīnṣaḍdhātūnna
(na)dhyātmabahirdhādhimucyamāno vastu paryeṣate| kharalakṣaṇā pṛthivī|
yāvatsamudīraṇalakṣaṇo vāyuḥ vijānanalakṣaṇaṃ vijñānaṃ| sauṣiryalakṣaṇā[']rūpagatāsphuṭālakṣaṇaścākāśadhāturityevaṃ
svalakṣaṇaṃ paryeṣate| sarvva ete dhātavaḥ| anityatayā samasamāḥ|
yāvannirātmatayetyevaṃ sāmānyalakṣaṇaṃ paryeṣate| iti yaḥ piṇḍasaṃjñino dhātunānātvaṃ
ajānānasyā[ne]na kāyena nānādhātukena unnatirmanya (nvā) nā maraṇa eṣa dharmaḥ kṛṣṇapakṣyaḥ
viparyayācchuklapakṣya ityeva [ṃ] pakṣaṃ paryeṣate|

atītānāgatapratyutpanneṣvadhvasu ṣaḍdhātūnpratītya mātuḥ kukṣau garbhasyāvakrāntirbhavati| evaṃ
kālaṃ paryeṣate|

tadyathā tṛṇaṃ vāpratītya, kāṣṭhamvā cākāśaṃ parivāritamagāro[a]gāra iti saṃkhyāṃ gacchatyevameva
ṣaḍdhātūnupādāya| asthi ca pratītya snāyu[ś] ca| tvaṅmānsa(māṃsa) śoṇitaṃ cākāśe parivārite
saṃjñā prajñaptirvyavahāro bhavati| kāyaḥ kāya iti| paurāṇāśca karmakleśāḥ svabījaṃ
caiṣāṃ nidānamityevamapekṣāyuktimparyeṣate| dhātuprabheda āsevito bhāvito (taḥ)styā naprahāṇāya
samvartate| āptāgamopyeṣa pratyātmajñānamanumānikopyeṣa vidhiḥ prasiddhadharmatā'cintyadharmatetyevaṃ
kāryakāraṇayuktimupapattisānayuktiṃ dharmatāyuktiṃ ca paryeṣate||

kathamānāpānasmṛtyālambananicayaprayuktārthaṃ paryeṣate| āśvāsapraśvāsālambanopanibaddhā cittasyāsaṃpramoṣobhilapanatā|
ānāpānasmṛtirityevaṃ paryeṣate| adhyātmamupalabhyate| āśvāsapraśvasāḥ
kāyapratibaddhatvādbāhyāyaṃtanasaṃgṛhītāścetyevaṃ vastu paryeṣate| dvāvāśvāsau yaśca
vāyuḥ praviśati| ya (sa) āśvāso[yaśca]niṣkrāmati| sa ni[ḥ]śvāsaḥ [|] amī dīrghā āśvāsapraśvāsā,
amī hrasvā imānsarvvakāyena pratisaṃvedayāmi| imānni(ni)tyevaṃ svalakṣaṇaṃ paryeṣate|
niruddhe āśvāsepraśvāsa utpadyate| niruddhe āśvāse (praśvāse) āśvāsaḥ| āśvāsapraśvāsapravṛddhipratisambaddhaṃ
ca (||) jīvitendriyamayaṃ ca kāyaḥ savijñānaka ityanityā āśvāsapraśvāsā
mahāśravaṇetyevaṃ (ṇā ityevaṃ) sāmānyalakṣaṇaṃ paryeṣate| evamāśvāsapraśvāseṣvanupasthitasmṛteḥ
yo vitarkakṛtaḥ saṃkṣobhaścetasaḥ maraṇa (dharma) eṣadharmaḥ kṛṣṇapakṣyaḥ| viparyayācchuklapakṣya
iti| vistareṇatyevaṃ pakṣaṃ paryeṣate|

atītānāgata pratyutpanneṣvadhvasvā[śvāsapra]śvāsapratibaddhaḥ kāyaḥ kāyacitta (ḥ) pratibaddhāścāśvāsapraśvāsā
ityevaṃ kālaṃ paryeṣate| nānyatra kaścidya āśvasiti praśvasiti vā asya caite
āśvāsapraśvāsāḥ| api tu hetusamutpanneṣu, pratītyasamutpanneṣu saṃskāreṣviyaṃ saṃjñā|
prajñaptirvyavahāraḥ ityevamapekṣāyuktiṃ paryeṣate| ānāpānasmṛtirāsevitā bhāvitā vitarkopacchedāya
saṃvarttate| āptāgamo[']pyeṣa, pratyātmajñānānusāriko[']pyeṣa vidhiḥ| prasiddhadharmatā[']cintya
dharmatetyevaṃ kāryakāraṇayuktimupapattisādhanayuktiṃ dharmatāyuktimparyeṣate|

evaṃ caritaviśodhanenālambanena ṣaḍvastūni paryeṣya, adhyātmaṃ cittaṃ punaḥ punaḥ śamayataḥ
(yan), punaḥ punaretadeva yathāparyeṣitaṃ| vipaśyanākāraiḥ paryeṣate|tasya śamathaṃ niśritya
vipaśyanā viśudhyate| vipaśyanāṃ niśritya śamatho vaipulyatāṃ(vipulatāṃ) gacchati| kauśalyālambane
ca| kleśāviśodhane ca yā vipaśyanā[|]

ṣaḍvastukarmitāṃ paścādvakṣmāmi svasthāne|

tatra navavidhaḥ śuklasaṃgṛhītaḥ (|) prayogastadviparyayeṇa ca nava vidhaḥ kṛṣṇapakṣasaṃgṛhīto
yoginā veditavyaḥ| tadyathā [a]nurūpaprayogatā, abhyastaprayogatā, aviparītaprayogatā|
aśithilaprayogatā| kālaprayogatā | upalakṣaṇaprayogatā| asaṃtuṣṭaprayogatā| avidhuraprayogatā|
samyakprayogatā ca| anayā navavidhayā śuklapakṣasaṃgṛhītayā tvaritatvaritaṃ cittaṃ samādhīyate|
viśeṣāya ca samādheḥ paraiti| yāvatī cānena bhūmirgantavyā bhavatyanuprāptavyā
tāṃ laghu laghvevāgantā bhavatyadhandhāyamānaḥ| kṛṣṇapakṣasaṃgṛhītābhirnavavidhābhiḥ prayogatābhirna
tvaritatvarita[ṃ] cittaṃ samādhīyate| nāpi samādhiviśeṣāya paraiti| yāvatī cānena
bhūmirgantavyā bhavatyanuprāptavyā| tatra dhandhāyate gamanāya|

katamānurūpaprayogatā (ca)| sa cedrāgacarito'śubhāyāṃ cittamupanibaghnāti| dveṣacarito maitryāṃ,
yāvadvitarkacarita ānāpānasmṛtau, samabhāgacaritaḥ mandarajaskaḥ punaḥ yatrālambane priyārohatā
bhavati| tena prayujyate| iyamanurūpaprayogatā [|]

katamā abhyastaprayoga (prayoga)tā| abhyāso [']nena kṛto bhavati yo antataḥ parītto[']pi na
sarvveṇa sarvvamādikarmika eva bhavati| tathā hyādikarmikasyānurūpe[']pyālambane na prayuktasya
nivāraṇāni nābhīkṣṇaṃ samudācarita(ranti)| kāyacittadauṣṭhulyaṃ ca| yenāsya tat (ca)
cittaṃ samādhīyate| iyamabhyastaprayogatā| tatra katamā aśithilaprayogatā| sātatyaprayogī
bhavati| satkṛtyaprayogī ca| sa cetpunarvyuttiṣṭhate|

samādheḥ piṇḍapātahetośca [gu]rugauravopasthānahetorvā| glānopasthānārthamvā, sāmīcīkarmaṇo
vā anyasyaivaṃbhāgīyasyetikaraṇaṃ yasyārthāya sa tannimnena cetasā tatpravaṇena tatprāstāreṇa
(bhāreṇa) ca sarvvaṃ karoti| laghulaghveva ca kṛtvā, pariprāpya, punareva prayujyate|
niyamya pratisaṃlayanāya sa cedbhikṣubhikṣuṇyupāsaka kṣatriyabrāhmaṇaparṣadbhiḥ sārdhaṃ samāgacchati|
na ciraṃ saṃsargeṇātināmayati| mitaṃ ca saṃlapati| na ca bhāṣyaprabandhamutthāpayati|
nānyatra vyapakarṣati| evaṃ ca punarārabdhavīryo bhavati| yannvahamadyaiva prāptavyamadhigaccheyaṃ|
tatkasya hetoḥ| bahavo me pratyayā maraṇasya-vāto vā me kupyeta, pittamvā,
śleṣmamvā(śleṣma vā), bhuktaṃ vā viṣamyeta, yena me viṣūcikā kāye santiṣṭheta| ahirvā me
(māṃ) daśeta(t)| vṛściko vā śatapadī vā[|] manuṣyādapi me bhayamityetāni sthānāni nityakālasya
na-karotyapramattaśca viharatyevaṃ ca punarapramatto vihara[ti|]api bata jīveyaṃ saptāhaṃ
ṣaṭ pañcacatustridvire (dvaye)kāhayāmamardhayāmamapi muhūrtamapi ardhamuhūrtamapi [|]
aho bata jīveyaṃ yāvatpiṇḍapātaṃ parimuñjeyaṃ| yāvadāśvasitvā (sya)praśvaseyaṃ| yāvacca
jīveyaṃ tāvadyogamanasikāreṇa śāstuḥ śāsane yogamāpadyeyaṃ| ya i(di)yatā mayā bahukṛtyaṃ
syādyaduta śāstuḥ śāsane itīyamaśithilaprayogatā|

tatra katamā| aviparītaprayogatā| kālena kālaṃ śamathanimittaṃ pragrahanimittamupekṣānimittaṃ
bhāvayati| śamathaṃ ca jānāti| śamathanimittaṃ ca| śamathakālañca [|] vipaśyanāṃ vipaśyanānimittaṃ
vipaśyanākālaṃ, pragrahaṃ pragrahanimittaṃ, pragrahakālaṃ| upekṣāmupekṣānimittamupekṣākālañca|

tatra śamathaḥ navākārā cittasthitiḥ| nirnimittañca taccittaṃ tatra bhavati, nirvikalpaṃ, śānta
praśāntaṃ, śamathasthitaṃ, niṣkevalaṃ, tenocyate śamatha iti| tatra śamathanimittaṃ dvividhamālambananimittaṃ,
nidānanimittañca| jñeyavastusabhāgaṃ pratibimbamālambananimittaṃ|
yenālambanena taccittaṃ śamayati, śamathaparibhāvite cetasi uttaratra śamathasya pāriśuddhaye|
yo vipaśyanā prayoga idaṃ nidānaṃ (na)nimittaṃ [|] śamathakālaḥ katamaḥ| āha| uddhate
citte ūrdhvamvābhiśaṃkini śamathasya kālo bhāvanāyai| tathā vipaśyanāparibhāvite citte iti
karaṇīyavyākṣepopahate śamathakālo bhāvanāyai| tatra vipaśyanā caturākārātrimukhī ṣaḍvastuprabhedālambanavyavacārā||

tatra vipaśyanānimittaṃ dvividhamālambananimitta[ṃ]nidānanimittañca| tatrālambananimittaṃ vipaśyanānimittaṃ
[śamatha]pakṣyaṃ jñeyavastusabhāgaṃ pratibimbamālambananimittaṃ yenālambanena
prajñāṃ vyavacārayati| tatra nidānanimittaṃ vipaśyanāparibhāvite cetasi uttaratra vipaśyanāpariśuddhaye
cetaḥ śamathabimbayogaḥ [|]

tatra vipaśyanākālaḥ śamathaparibhāvite cetasi ādita eva cājñeyavastuyathābhūtāvabodhāya vipaśyanāyāḥ
kālo bhāvanāyai|

tatra pragrahaḥ katamaḥ| yānyatamānyatamena prasadanīyenālambanenodgṛhītena cittasaṃharṣaṇā
saṃdarśanā samādāpanā[|] tatra pragrahanimittaṃ yena ca prasadanīyenālambanena nimittena cittaṃ
pragṛhṇāti| yasya vīryārambhaḥ tadānulomikastatra pragrahakālaḥ līnaṃ cittaṃ līnatvābhiśaṃkini
pragrahasya kālo bhāvanāyai|

tatropekṣākatamā| yā ālambane asaṃkliṣṭacetasaḥ cittasamatā śamathavipaśyanāpakṣe| prasa(śa)ṭhasvarasaṃvāhitā|
karmaṇyacittasya ca karmaṇyatā, cittasyānupradānamanābhogakriyā| tatropekṣānimittaṃ|
yena cālambanena cittamadhyupekṣate| yā ca tasminnevālambane vīryodrekāpratikāyatā|
tatropekṣākālaḥ śamathavipaśyanā pakṣālayau (lau)ddhatyavinirmukte cetasi upekṣāyāḥ
kālo bhāvanāyai| iyaṃ kālaprayogatā|

tatra katamā upekṣā lakṣaṇā (upalakṣaṇa) prayogatā [|] tānyeva nimittāni sugṛhītāni bhavanti|
susaṃlakṣitāni yeṣāṃ sūdgṛhītatvāt| yadā ākāṃkṣate| tadā vyuttiṣṭhate samādhigocaraṃ (|)pratibimbamutsṛjya
samāhitabhūmikāprākṛtālambanamanasikāreṇa [|] iyamupalakṣaṇāprayogatā|

tatra katamā asaṃtuṣṭaprayogatā| asaṃtuṣṭo bhavati kuśalai-kuśalairdhamaiḥ| aprativā (bhā)ṇi(ṇī)
ca| prahāsairuttaraṃ praṇītataraṃ sthānamabhiprārthayamānorupī bahulaṃ viharatīti| nālpamātrakenā
(ṇā)varamātrakenā(ṇā)ntarā viṣādamāpadyate| atyuttare karaṇīye| iyamasaṃtuṣṭaprayogatā|

tatra katamā avidhuraprayogatā| śikṣāpadasamādānamvā na khaṇḍīkaroti, na chi(cchi)drīkaroti|
na ca śiśumudāravarṇṇaṃ raṃjanīyaṃ mātṛgrāmaṃ dṛṣṭvā nimittagrāhī bhavatyanuvyaṃjanagrāhī,
bhojane ca samakārī bhavati| jāgarikānuyuktaścālpārtholpakṛtyolpavyāsakaḥ| cirakṛtacirabhāṣitamanusmarttā
bhavatyanusmārayitā| ityevaṃbhāgīyā dharmā avidhuraprayogatetyucyate| anukūlā
ete dharmāścittaikāgratāyāḥ| avidūrā, na ca cittakṣepāya samvarttante| tena bahirdhā
vyāsaṃgāya, nādhyātmacittā karmaṇyatāyai| iyamucyate avidhuraprayogatā|

tatra samyakprayogatā katamā| adhimucyādhimucyālambanasya vibhāvanayā samyakprayoga ityucyate|
sa cedaśubhāprayukto bhavatyaśubhāṃ cāśubhākārairmanasikaroti| nimittamātrānusāriṇyā vipaśyanayā
[|] tena manasikārastadālambano muhurmuhurvibhāvayitavyo, muhurmuhuḥ saṃmukhīkartavyaḥ|

vibhāvanā punaḥ pañcavidhā adhyātmacittābhisaṃkṣepataḥ| asmṛtyamanasikārataḥ| tadanyamanasikārataḥ|
pratipakṣamanasikārataḥ| ānimittadhātumanasikārataśca| tatra navākāracittasthityā
vipaśyanā pūrvvaṃgamayā adhyātmaṃ cittābhisaṃkṣepataḥ| sarvvanimittavaipulyena āditaḥ| avikṣepāyopa
nibadhnato[']smṛtyamanasikārataḥ| samāhitabhūmikādālambanālambanāntaraṃ samāhitabhūmikameva
manasikurvvatastadanyamanasikārataḥ| śubhatāpratipakṣeṇāśubhāṃtā (bhatāṃ) yāvadvitarkapratipakṣeṇa
ānāpānasmṛtiṃ| rūpapratipakṣeṇākāśadhātu[ṃ] manasi kurvvataḥ pratipakṣamanasikārataḥ|
sarvvanimittānāmamanasikārādānimittasya ca dhātormanasikārādāninimittadhātumanasikārataḥ|
api ca| vyāpya tadālambanaṃ vibhāvanālakṣaṇaṃ vyavasthāpitamasmiṃstvarthe
adhyātmaṃ nimittābhisaṃkṣepataḥ| asmṛtyamanasikārataścābhipretā| tatrādikarmike(ṇa) tatprathamakalpiko
(karmikeṇa) ādita eva cittaṃ na kañci(kvaci) dālambane upanibandhitavyaṃ| aśubhāyāmvā,
tadasminvā, nānyatra vikṣepāyaiva| kaccinme cittaṃ nirnimittaṃ, nirvvikalpaṃ śāntaṃ,
praśāntamavicalamavikampyamanutsukaṃ, nirvyāpāpāramadhyātmamabhiramata iti| tathā prayukta
utpannotpanneṣu sarvvabāhyanimitteṣu asmṛtyamanasikāraṃ karoti| iyamasyāsmṛtyamanasikāreṇālambanavibhāvanā[|]

sa tatra yogaṃ kurvvan pratigṛhṇāti, sa nirmimitte cālambane savikalpamaśubhādike carati| kathaṃ
ca punaścarati| nimittamātrānusāriṇyā vipaśyanayā paryeṣaṇāpratyavekṣaṇānucāriṇyā [|]
na caikāṃśena vipaśyanāprayukto bhavati| punareva vipaśyanānimittaṃ (|) pratyudāvartya tadevālambanaṃ
śamathākāreṇa manasi karoti| tena tadālambanaṃ tasminsamaye muktaṃ bhavati, nodgṛhītaṃ|
yasmāttadālambanaḥ śamatho vartate| tasmānna muktaḥ| yasmānna nimittīkaroti| na
vikalpayati| tasmānnodgṛhītamevamadhyātmamabhisaṃkṣepataḥ| ālambanaṃ vibhāvayati| tatra vipaśyanānimittamudgṛhītavataḥ|
punarjñeyavastunimittālambanaṃ sa cedayamekāṃśenālambanamadhimucyate|
na punaḥ punarvibhāvayet| nāsyādhimokṣa uttarottaraḥ| pariśuddhaḥ, paryavadātaḥ|
pravartate| yāvaj jñeyavastupratyakṣopagamāya| yataśca punaḥ punaradhimucyate| punaḥ punarvibhāvayati|
tatosyottarottarodhimokṣaḥ| pariśuddhataraḥ, pariśuddhatamaḥ pravartate| yāvajjñeyavastupratyakṣopagamāya|
tadyathā citrakaraścitrakarāntevāsī vā tatprathamaścitrakarmaṇi
prayuktaḥ syāt| sa ācāryasyāntikācchikṣāpūrvagamaṃ rūpakamādāya dṛṣṭvā dṛṣṭavā pratirūpakaṃ
karoti| kṛtvā kṛtvā vibhāvayati, vināśayati| punareva ca karoti| ya yathā yathā bhaṅktyā
bhaṅktyā karoti| tathā tathāsyottaraṃ rūpakaṃ pariśuddhataraṃ paryavadātataraṃ khyāti|
evaṃ hi samyakprayuktaḥ kālāntareṇācāryasamatāṃ gacchati| tatprativiśiṣṭatāmvā[|]sacetpunarabhaṃ(narbhaṃ?)
ktyā tadrūpakaṃ tasyaivopariṣṭātpaunaḥpunyena kuryāt| na janvandhasya
tadrūpakapariśuddhiṃ nigacchedevamihāpi nayo veditavyaḥ| tatra yāvadālambanamadhimucyate|
tāvadvibhāvayati| na tvavaśyaṃ yāvadvibhāvayati| tāvadadhimucyate| parīttamadhimucyate, parīttameva
vibhāvayati| evaṃ yāvanmahadgatapramāṇaṃ| parīttaṃ punarvibhāvayitvā (bhāvya) kadācitparīttamevādhimucyate|
kadācinmahadgatameva| pramāṇamevaṃ mahadgate| pramāṇe veditavyaṃ|
tatra rūpiṇāṃ dharmāṇāṃ yannimittaṃ pratibimbaṃ, pratibhāsaṃ(saḥ) tadaudārikaṃ nirmāṇasadṛśamarūpiṇāmvā
punardharmāṇāṃ nāmasaṃketapūrvvakaṃ yathānubhāvādhipateyaṃ| pratibhāsamiyamucyate|
samyakprayogatā| saiṣā navavidhā śuklapakṣyā śamathavipaśyanānulomā prayogatā
veditavyā| evaṃ paryāyeṇa navākāraiva vilomatā| sa eṣa kṛṣṇaśuklapakṣavyavasthānenāṣṭādaśavidhaprayogo
bhavatīyamucyate ekāgratā||

tatrāvaraṇaviśuddhiḥ katamā| āha| caturbhiḥ kāraṇairevaṃ samyakprayukto yogī āvaraṇe svañcittaṃ
pariśodhayati| svabhāvaparijñānena, nidānenādīnavaparijñānena, pratipakṣabhāvanayā ca|

tatra katama āvaraṇasvabhāvaḥ| āha| catvāryāvaraṇāni| paritamanā, nivaraṇaṃ, vitarkaḥ| ātmasaṃpragrahaśceti|
tatra paritamanā yā naiṣkramyaprāvivekyaprayuktasya kliṣṭā utkaṇṭhā, aratiḥ|
spṛhaṇā, daurmanasyamupāyāsaḥ| tatra nivaraṇaṃ kāmacchandādīni pañcanivaraṇāni| tatra
vitarkaḥ kāmavitarkādayaḥ| kliṣṭā vitarkāḥ| tatrātmasaṃpragraho yadaṇumātrekā (ṇā)varamātrekena
(ṇa) jñānadarśanasparśamātrakenā(ṇā)tmānaṃ saṃpragṛhṇāti| ahamasmi lābhī, anye ca na
tatheti| pūrvavadvistareṇa veditavyamayamāvaraṇasvabhāvaḥ|

tatra paritamanā yāvatṣaṇnidānāni| tadyathā pūrvakarmādhipatyā, vyādhiparikleśādvā āśrayadaurbalyaṃ|
atiprayogaḥ| ardhaprayogaḥ| ādiprayogaḥ| kleśapracuratā| vivekānabhyāsaśca nivaraṇasya,
vitarkāṇāmātmasaṃpragrahasya nivaraṇasthānīye, avitarkasthānīye, svātmasaṃpragrahasthānīyeṣu
dharmeṣvayoniśomanasikāro bahulīkāranivaraṇavitarkasaṃpragrahāṇāṃ nidānaṃ yadaśubhatāmamanasi
kṛtya śubhatāṃ manasikarotyayamatrāyoniśaḥ| evaṃ maitrīṃ[ṃ] manasikṛtya, prahāya
naimitta (tti) [kī]mālokasaṃjñā [ṃ] manasikṛtyāndhakāranimittaṃ śamathamamanasikṛtya,
jñātijānapadāmaravitarkaṃ paurāṇakrīḍitahasitarasitaparicāritaṃ| iyaṃ (daṃ) pratyayatā pratītyasamutpādamamanasikṛtya,
traiyaghvikeṣvahamiti vā, mameti vā, ayogavihitāṃ saṃjñāṃ manasi
karotyayamatrāyoniśasta(śaḥ)|

tatrādīnavaḥ katamaḥ| asminnāvaraṇe sati saṃvidyamāne caturvidhepyanadhigataṃ nādhigatāt parihīyate|
yogaprayogādbhraśyate| saṃkliṣṭavihārī ca bhavati, duḥkhavihārī ca bhavatyātmā caitamavavadati|
parataścāvavādaṃlabhate| kāyasya ca bhedāt paraṃ maraṇādapāyeṣūpapadyate| ayamatrādīnavaḥ|

tatra pratipakṣaḥ katamaḥ| tatra paritamanā yā samāsato[']nusmṛtayaḥ| pratipakṣaḥ anusmṛtimanasikāreṇāyaṃ
cittaṃ saṃhaṣayitvā(saṃharṣya)utpannāṃ paritamanāṃ prativinodayatyu(tyanu)tpannāṃ
ca notpādayati| tatra yacca kāyadaurbalyaṃ, yaścāpratiyogo, yaścādiprayogaḥ| tatra vīryasamatā
pratiṣe(ve)dhaḥ| pratipannaḥ yordhaprayogaḥ [|] tatra śuśrūṣā, paripṛcchā pratipakṣaḥ|
yā kleśapracuratā tasyā yathāyogamaśubhādyālambanaprayogaḥ| pratipakṣaḥ| yo[']nabhyāsastasyaivaṃvidhaṃ
pratisaṃkhyānaṃ pratipakṣaḥ| pūrvvaṃ me (mayā)vivekābhyāso na kṛto, yena
me etarhi vivekaprayuktasya paritamanā utpadyate [|] sa cedetarhi na kariṣyāmyabhyāsaḥ
(saṃ) evamāyati[ḥ]punarbhava evaṃrūpo bhaviṣyati| pratisaṃkhyāya mayā aratistyaktavyā| ratiḥ
karaṇīyetyevamiṣṭānāṃ nivaraṇādīnāmayoniśomanasikāraviparyaryeṇa yoniśomanasikārabhāvanā
pratipakṣo veditavyaḥ|

tatra svabhāvaṃ parijñāya āvaraṇataḥ, saṃkleśataḥ, tāvacchamathabāhulyaṃ [|] sā khalveṣā vipaśyanā
jñeyā kṛṣṇapakṣataḥ| parivarjanīyametaditi| nidānaparivarjanācca punarasya parivarjaneti|
nidānaṃ paryeṣate| aparivarjanācca punarasya parivarjanīyasya ko doṣa ityata ādīnavaṃ
paryeṣate| parivarjitasya cāyatyāṃ kathamanutpādo bhavatītyataḥ pratipakṣaṃ bhāvayatyevamanenāvaraṇebhyaścittaṃ
pariśodhitaṃ bhavati|

sa tatra yāvaddeśanābāhulyaṃ vipaśyanānulomikaṃ tāvadvipaśyanābāhulyaṃ, yāvadvivapaśyanā bāhulyaṃ
nānyāda(')nantā veditavyā| yaduta ebhireva tribhirmukhaiḥ ṣaṇṇāṃ vastūnāmekaikaśyā (syā
a)nantākārapraveśanayena, yathā ca yathā vipaśyanā samyakprayuktasya pṛthuvṛddhivaipulyatāṃ
(vipulatāṃ) gacchatyabhyāsapāriśuddhibalamadhipatiṃ kṛtvā, tathā, tathā, śamathapakṣasyāpi
kāyacittapraśrabdhijanakasya pṛthuvṛddhivaipulyatā (vipulatā) veditavyā| tasya yathā
yathā kāyaḥ praśrabhyate, cittaṃ ca, tathā tathālambanacittaikāgratāyāśca yadutāśraya[ṃ]vivarddhayate|
yathā cittaikāgratā vivardhate tathā tathā kāyaḥ praśrabhyate, cittaṃ ca, ityetau
dvau dharmāvanyonyaṃ nirvṛtāvanyonyaṃ pratibaddhoyaduta cittaikāgratā, pratyakṣajñānotpattiḥ|

tatra kiyatā aśubhā pratilabdho(dhā) bhavati| kiyatā yāvadānāpānasmṛtiḥ pratilabdhā bhavatīti|
peyālaṃ ataścāsya yoginaḥ aśubhāprayogasyāsevanānvayāt bhāvanānvayādbahulīkārānvayāccarato
vā, viharato vā, viṣayasaṃmukhībhāve [a]pi nimittapratyavekṣaṇayāpi prakṛtyaivānabhisaṃskāreṇa
bahutarāśubhatāsaṃprakhyānaṃ| yathāpi tatsubhāvitatvādaśubhāyāḥ kāmarāgasthānīyeṣu
dharmeṣu cittaṃ[na] praskandati| na prasīdati| nādhimucyate| upekṣā saṃtiṣṭhate| nirvvitpratikūlatā
veditavyaṃ(yā)| yoginānuprāpto (ptaṃ)me, aśubhāprāptaṃ me, bhāvanāphalamiyatā
aśubhā pratilabdhā bhavati| viparyayeṇa [a]pratilabdhā veditavyā| yathā aśubhā evaṃ maitrī,
idaṃpratyayatāpratītyasamutpādaḥ| dhātuprabhedaḥ| ānāpānasmṛtiśca veditavyā| tatrāyaṃ viśeṣaḥ
bahutaraṃ maitracittatā khyāti| na pratighanimittaṃ| vyāpādasthānīyeṣu dharmeṣu cittaṃ
na praskandatīti vistaraḥ| bahutaramanityatā, duḥkhatā, nairātmyaṃ khyāti, na nityasukhasattvāya
dṛṣṭisahagataṃ sammohanimittaṃ mohaparyavasthānīyeṣu dharmeṣu| cittaṃ (na)praskandatīti
vistaraḥ| bahutaraṃ nānādhātukatā[ta] dekadhātukatā kāyapi(ci)ttaprabhedasaṃjñā khyāti|
na tveva pi(ci)ttasaṃjñā, mānaparyavasthānīyeṣu dharmeṣu cittaṃ na praskandatīti vistaraḥ|
bahutarā adhyātmamupaśamasaṃjñā| śamathasaṃjñā| khyāti| na tveva prapañcasaṃjñā vitarkaparyavasthānīyeṣu
dharmeṣu cittaṃ na praskandatīti vistaraḥ|

tatra niyatā(taṃ)śamathaśca vipaśyanā cobhe mitrībhūte samayugamvarttete| yena yuganaddhavāhīmārga
ityucyate| āha| yo lābhī bhavati navākārāyāṃ cittasthitau navamasyākārasya yaduta samāhitatāyāḥ
[|] sa ca taṃ pariniṣpannaṃ| samādhiṃ niśritya adhiprajñaṃ dharmavipaśyanāyāṃ
prayujyate| tasya tasminsamaye dharmānvipaśyataḥ [|] svarasavāhana eva mārgo bhavatyanābhogavāhanaḥ|
anabhisaṃskāreṇa vipaśyanā pariśuddhā, paryavadātā, śamathānuyoga(tā) kalpa(lpi)tā
parigṛhītā pravarttate| yathaiva śamathamāsate [te] nocyate śamathaścāsyavipaśyanā cobhe
mitrībhūte samayugamvarttete| śamathavipaśyanāyuganaddhavāhī ca mārgo bhavatīti|| anantaroddānaṃ||

nimittagrāhaparyeṣṭiḥ pratyavekṣāmukhānugā|arthatastu lakṣaṇauḥ pacchaiḥ (pakṣaiḥ) kālaiśca
saha yuktibhiḥ||anurūpaṃ tathābhyāsamāśaithilyaṃ viparyayaḥ|(anurūpastathābhyāsa ā śaithilyād
viparyayaḥ)kālopalakṣaṇā tuṣṭiravaidhuryaṃ prayogatā||samyak prayogatā caiva navādhārā
dvidhā matā|svabhāvato nidānācca tathādīnavadarśanāt||pratibhāvitā caiva śuddhirāvaraṇasya
hi||

tatra manaskārabhāvanā katamā[|] āhādikarmikastatprathamakarmika evaṃ vyāpini lakṣaṇe vyavasthāpite
ekāgratāyāmā (ā) varaṇaviśuddheśca mithyāprayogaṃ ca varjayati| samyakprayoge ca śikṣate|
sa tatprathamata ekāgratāṃ prahāṇābhiratiṃ cādhigamiṣyāmīti caturbhirmanaskāraiḥ prayujyate|
katamaiścacaturbhiścittasantā panīyena manaskāreṇa, cittābhiṣyandanīyena, praśrabdhijanakena,
jñānadarśanaviśodhakena ca manaskāreṇa [|]

tatra cittasantāpano manaskāraḥ katamaḥ [ḥ] [|] āha| yenāyaṃ manaskāreṇa| saṃvejanīyeṣu dharmeṣu
cittaṃ samvejayatyayaṃ cittasantāpano manaskāraḥ|

tatra katamaścittābhiṣyandano manaskāraḥ| yenāyaṃ prasadanīyena manaskāreṇa cittamabhipramodayatyayaṃ
(|) cittābhiṣyandano manaskāraḥ|

tatra katamaḥ praśrabdhijanako manaskāraḥ| āha| yenāyaṃ manaskāreṇa kālena kālaṃ cittaṃ samvejanīyeṣu
dharmeṣu saṃvejayitvā (saṃvejya) kālena kālamabhipramodanīyeṣu dharmeṣu cittamabhipramodayitvā
(modyā')dhyātmaṃ śamathayati| nirnimittāyāṃ| nirvikalpakatāyāmevaṃ sthāpayatyekāgrāṃ
smṛtiṃ pravarttayati yenāsya hetunā, yena pratyayena kāyacittadauṣṭhulyapratipakṣeṇa
kāyacittahlādanakarī kāyapraśrabdhiścittapraśrabdhiścotpadyate| ayamucyate praśrabdhijanako
manaskāraḥ|

tatra jñānadarśana viśodhano manaskāraḥ katamaḥ| yena manaskāreṇa kālena kālaṃ cittena tathādhyātmaṃ
saṃśayamiti (saṃśamayati) tena punaḥ punarabhīkṣṇaṃ adhiprajñaṃ dharmavipaśyanāyāṃ
yogaṃ karoti| yaduta tamevādhyātmaṃ cetaḥśamathaṃ niśritya[|]ayamucyate jñānadarśanaviśodhano
manaskāraḥ|

katamaḥ kālena kālaṃ saṃvejanīyeṣu dharmeṣu cittaṃ samvejayatyevamasya taccittaṃ taptaṃ bhavati|
santaptamudvignaṃ saṃvignaṃ yadutāsravasthānīyeṣu ca dharmeṣu| sarvasaṃvejanīyāni sthānāni|
katamāni| āha[|] catvāri| tadyathā ātmavipattiḥ, paravipattiśca, vartamāne samavahite
saṃmukhībhūte yoniśo manasikārānvayātsamvejanīyaṃ sthānaṃ bhavati| tatrātmasampattiḥ| parasampattiśca|
abhyatīte kṣaṇe niruddhe vigate vipariṇate yoniśo manasikārānvayātsamvejanīyaṃ
sthānaṃ bhavati| sa kālena kālamabhipramodanīyeṣu dharmeṣu cittamabhipramodayati| tasyābhipramodayataḥ|
evamasya taccittaṃ snigdhaṃ bhavatyārdraṃ ca, dravañcācchaṃ ca, prasannaṃ
ca|

tatrābhipramodanīyāḥ dharmāḥ katame|| āha| trividhā[ḥ] a (catvāro')bhipramonādhiṣṭhānaṃ, ratnāni,
śikṣāpadapāriśuddhiḥ| ātmani ca| viśeṣādhigamasaṃbhāvanājātasya cetaso [a]saṃkocaḥ|
sa evaṃ ratnānyanusaraṃścittamabhipramodayati lābhā me sulabdhāḥ| yasya me śāstā tathāgatorhan
samyaksaṃbuddhaḥ| lābhā me sulabdhā yo (a)haṃ svākhyāte dharmavinaye pravrajitaḥ| lābhā
me sulabdhāḥ| yasya me sabrahmacāriṇaḥ śīlavanto guṇavantaḥ peśalāḥ| kalyāṇadharmāṇaḥ|
bhadrakaṃ me maraṇaṃ bhaviṣyati| bhadrikā kālakriyā, bhadrako[a]bhisaṃparāyaḥ| evaṃ catvāryanusmaraṃścittamabhipramodayati|

kathaṃ śikṣāpadapāriśuddhiṃ śīlapāriśuddhiṃ anusmarata(raṃ)ścittamabhipramodayati| lābhā me
sulabdhā[ḥ] so[a]haṃ śāstari tathāgate [a]rhati samyaksaṃbuddhe, tasya ca svākhyāte dharmavinaye,
tatra ca supratipanne śrāvakasaṃghe, ahamebhiḥ sabrahmacāribhiḥ śīlasāmānyagataḥ|
śikṣāsāmānyagato, maitrakāyavāṅmanaskarmāntaḥ, dṛṣṭisāmānyagataḥ| sādhāraṇaparibhogī [|] evaṃ
śikṣāpadapāriśuddhiṃ, śīlapāriśuddhimanusmaran(raṃ)ścittamabhipramodayati| yaduta vipratisārapūrvvakeṇa
prāmodyena|

tatra kathamātmanaḥ adhigamasaṃbhāvanāmadhiṣṭhāya bhavyo [a]hamasmyeva [ṃ]pariśuddhaśīlaḥ| pratibalaśca
bhājanabhūtaśca| ebhiḥ sabrahmacāribhiḥ śīlasāmānyagato, dṛṣṭisāmānyagataḥ, sadbhiḥ
sāmānyagataiḥ (samyaggataiḥ) satpuruṣaiḥ, bhavyo[a]hamasmyevaṃbhūta, evaṃ pratipanno,
dṛṣṭa eva dharme aprāptasya prāptaye, anadhigatasyādhigamāya, āsākṣātkṛtasya sākṣātkriyāyai|
iti prāmodyamutpādayatyevamātmano[a]dhigamasaṃbhāvanādhiṣṭhānena cittamabhipramodayati|

api ca| yadanena pūrvveṇāparamārabdhavīryeṇa viharatā viśeṣādhigamaḥ kṛto bhavati| tadanusmarannuttari
ca viśeṣādhigamamabhiśraddhyā[''da]dhaṃ ścittamabhipramodayatyayamaparaḥ| saṃvejanīyeṣu
dharmeṣu cittamabhisaṃtāpayannāsravamāsravasthānīyebhyo dharmebhyaścittaṃ vimukhī
karoti| viguṇī karoti| prātimukhyenāvasthāpayati| viśleṣayatyabhipramodanīyeṣu dharmeṣvabhipramodayannamiṣyandayannaiṣkramyapravivekajeṣu
dharmeṣu sasnehaṃ cittamabhimukhīkarotyupaśleṣayati|
ramayati| saṃyojayatyevamasya taccitte(ttaṃ) yābhyāṃ dvābhyāṃ dharmābhyāṃ| sarvvakṛṣṇapakṣavimukhaṃ
sarvvakṛṣṇa(śukla)pakṣābhimukhaṃ ca pravarttate| yaduta saṃvegapraharṣābhyāṃ
yataścittamevaṃ kṛṣṇapakṣa vimukhaṃ ca| kṛtvā cittasantāpanīyena manaskāreṇa śuklapakṣābhimukhaṃ
kṛtvā, abhiṣyandanīyena manaskāreṇa kālena kālamadhyātmaṃ ca pradadhāti| yaduta
cetaḥśamathena praśrabdhijanakena manaskāreṇa kālena kālaṃ dharmānvicinoti| pravicinoti|
parivitarkayati| parimīmānsa(māṃsā)māpadyate| jñānadarśanaviśodhake(ne)na manaskāreṇa
[|] evamasya taccittaṃ kālena kālaṃ śamathavipaśyanāparigṛhītaṃ| sarvvākārasarvvaguṇahetūpakṛtaḥ
(taṃ)teṣāṃ teṣāṃ rātridivasānāmatyayāt| kṣaṇalavamuhūrttānāṃ (ṇāṃ) [|] viśeṣāya paraiti|

tadyathā jātarūparajataṃ dakṣeṇa karmāreṇa vā, karmā [rā]ntevāsinā vā kālena kālaṃ yadā saṃtāpitaṃ
ca bhavati| vigatamalakaṣāye bhāve nābhiṣyanditaṃ ca bhavati| tatra tatrālaṃkārakarmaṇā
mṛdukarmaṇyatāyogenābhimukhīkṛtaṃ bhavati| tamenaṃ dakṣaḥ karmāro vā, karmā[rā]ntevāsī
vā tadupamena śilpajñānena karmāntavastunā yatreṣṭā['](ma) laṃkāravikṛtistatra pariṇamayatyena
(va)meva yoginā yadā taccittamabhidhyādimalakaṣāye vimukhībhāvenodvejitaṃ ca bhavati|
kliṣṭadaurmanasyavimukhībhāvena cābhipramoditaṃ bhavati| tamenaṃ yogī yatra yatra niyojayati|
śamathapakṣe vā vipaśyanāpakṣe vā tatra tatra sūpaśliṣṭaṃ ca bhavati| sulagnaṃ cāvikalaṃ
cāvikampyaṃ ca| yathābhipretārthasampattaye ca paraiti|

tatra kathamādikarmikaḥ tatprathamakarmiko manaskārabhāvanāyāṃ viniyujyate| yathāyaṃ viniyujyamānaḥ
pratipadyamānaśca spṛśati| tatprathamataḥ prahāṇābhiratiṃ cittasyaikāgratāṃ| iha yogajño
yogaprayukte nādikarmi(tamādikarmi) kaḥ (kaṃ)| tatprathamata evamavavadate| ehi, tvaṃ,
bhadramukha, trīṇi nimittodgrāhakāni (ṇi)kāraṇāni niśritya yaduta dṛṣṭamvā śrutamvā, cintānumānādhipateyaṃ
vā | parikalpaṃ pañca nimittānyudgṛhṇīṣva[|] samvejanīyaṃ, prasadanīyamādīnavanimittamālokanimittaṃ
vasturūpaṇānimittañca[|] sa cetsa yogaprayukta ādikarmiko rāgacarito
bhavatyaśubhāvineyaḥ kathaṃ sa pañcānāṃ nimittānāmudgrahaṇāyā [va]bodhyate| evama[va]bodhyate|
ehi, tvaṃ, bhadramukha| yaṃ yameva grāmamvā nigamamvopaniśritya viharasi| sa
cedanyatra grāme, nigame vānyatamaṃ puruṣamvā, striyamvā ābādhikaṃ śrṛṇoṣi| duḥkhitambāḍhaglānaṃ,
mṛtamvā kālagataṃ, puruṣamvā striyamvā [|] api tu tasya puruṣasya vā, striyā vānyatamānyatamaṃ
mitrāmātyajñātisālohitaṃ, paracakrakṛtamvā tadgrāmaparyāpannasya janakāyasya
bhojanavyasanamagnidāhakṛtamvā, udakāpaharaṇakṛtamvā, kuvihitapraviṇāśakṛtamvā, kuprayuktakarmāntapralujyanākṛtamvā,
apriyadāyādādhigamakṛtamvā, kulāṃgāra vipraṇāśakṛtamvā [|]no
cecchṛṇoṣi| apitu pratyakṣaṃ paśyasi| no vānyasmiṃ (smin) grāmanigame, no ca tasminneva grāmanigame,
na pareṣāma (raira)pi tvātmanaiva spṛṣṭo bhavasi| śārīrikābhirvedanābhirduḥkhābhistīvrābhiriti
vistareṇa pūrvvavat|

sarvvaṃ dṛṣṭvā śrutvā caivaṃ cittaṃ saṃvejaya| duḥkho batāyaṃ saṃsāraḥ, kṛcchra ātmabhāvapratilabdho
yatremā evaṃ rūpātmamaśca (rūpā ātmanaśca)pareṣāñca vipattaya upalabhyante| yadutārogyavipattirapi,
jātivipatti rapi, bhogavipattirapi, vyādhirvyādhidharmatā ca| maraṇaṃ,
maraṇadharmatā ca| api caikeṣāṃ śīlavipattirapi, dṛṣṭivipattirapi yato nidānaṃ sattvā dṛṣṭe
ca dharme duḥkhavihāriṇo bhavanti| samparāye ca durgatigāminaḥ| yāśca sampattayo dṛṣṭadharmasukhavihārāya,
abhisamparāye ca, sugatigamanāya tā apyanityā[ḥ], tāsāmapi anityatā prajñāyate|
vipattiścet saṃmukhībhūtā, vimukhībhūtā tasminsamaye sampattiḥ| asaṃmukhībhūtāyāmapi
vipattau durlabhā sampattirvināśadharmiṇī ca, evaṃ ca punaścittamudvejayitvā(jya) sādhu
ca, suṣṭhu ca, yoniśaḥ pradadhatsva| anāśvāsyametatsthānamaviśvāsyaṃ| yatsaṃsāre me saṃsarataḥ,
aparinirvṛtasyāvimuktacetasaḥ etā vipattisampattayo, na me saṃmukhībhāvaṃ, vimukhībhāvaṃ
ca gaccheyuḥ| na vā atonidānaṃ me duḥkhamutpadyate (dyeta)| tīvraṃ, kharaṃ, kaṭukamanālāpamalabhyametatsthānaṃ
tasmādetatsarvārthamadhipatiṃ kṛtvā prahāṇaratiratena me bhavitavyamapramattena,
evaṃ bahulavihāriṇo me apyevāsyānarthasyākriyā syādityevaṃ yoniśaḥ pradadhatsva,
evaṃ tvaṃ saṃvejanīyaṃ nimittamudgṛhya, punaḥ prasadanīyaṃ nimittamudgṛhṇīṣva[|]
evaṃ ca punarudgṛhṇīṣva[|] ātmanaḥ śīlāni pratyavekṣasva| kiṃ pariśuddhāni me śīlānyapariśuddhāni[vā],
yā (yo) me smṛtisaṃpramoṣādvā, anādarādvā kleśapracuratayā vā, avyutpannato
vāsti kaścicchikṣāvyatikramaḥ| vyatikrānte vā, me (mayā)śikṣā[ṃ]yathādharmaṃ pratikṛtyādhyāśayena
ca punarakaraṇāya cittamutpāditaṃ| kaści(kacci)nme kartavyaṃ kṛtamakarttavyañca (vyaṃ
vā)| na kṛtaṃ samāsataḥ| kaccidadhyāśayasampanno[a]smi prayogasampannaśca| yaduta| śikṣāpadeṣu|
evaṃ na te pratyavekṣamāṇena| sa cetpariśuddhaḥ śīlaskandhaḥ, na punaste cetanā
karaṇīyā| kaccinmevipratisāḥ ra utpadyetāpi tu dharmaṃtaiveyaṃ| yadevaṃ viśuddhaśīlasyāvipratisāra
utpadyate| evaṃ cāvipratisāriṇā na cetanā karaṇīyā, kaccinme prāmodyaṃ utpadyeta|
api tu dharmataiveyaṃ yadavipratisāriṇaḥ prāmodyamutpadyate| anena tāvadekena prāmodyādhiṣṭhānena
dvayāvipratisārapūrvakaṃ prāmodyamutpādayitavyaḥ(m)| utpādya pareṇa saṃpraharṣādhiṣṭhānena
mānasaṃ saṃpraharṣaya| sa cet punarbhavasi pūrvveṇāparaṃ parīttasyāpi viśeṣādhigame
prītirjanayitavyā, bhavyohamasmi, pratibalaḥ| evaṃ pariśuddhaśīlo bhagavataḥ śikṣāsu supratiṣṭhitaḥ|
dṛṣṭe dharme prāptasya prāptaye, anadhigatasyādhigamāya| asākṣātkṛtasya sākṣātkriyāyai|
anenāpyadhiṣṭhānena mānasaṃ saṃpraharṣaya|| sa cetpunarlābhī bhavati pūrvveṇāparaṃ
paracittasyāpi viśeṣādhigamasya[|] sa tvaṃ tamadhipatiṃ kṛtvā pareṣāṃ ca paripūrṇṇe
viśeṣādhigame yaduta tathāgate, tathāgataśrāvakeṣu vā, ātmanaścottariviśeṣādhigamasaṃpratyayajāto
mānasaṃ saṃpraharṣaya iti (|) ya ebhirākārairmanasaste sa praharṣa iti| ya ebhirākāraiḥ
sa pūrvvapramuditasyaitarhi prītimanaskatetyucyate|

evaṃ prasadanīyaṃ nimittamudgrāhayatyudgrāhayitvā (hya) punassamanuśāsti| ehi, tvaṃ, bhadramukha,
saṃvejanīyena nimittena saṃtāpitacittaḥ, prasadanīyena cittenābhiṣyanditacittaḥ prahāyābhidhyādaurmanasyaṃ
(sye) loke bahulaṃ vihariṣyasi| yatra ca yatrālambane prayokṣyase||
śamathapakṣe, vipaśyanāpakṣe vā, tatra tatrālambane cittaṃ sthitaṃ bhaviṣyati| adhyātmaṃ
susaṃsthitaṃ, kāyacittapraśrabdhicittaikāgratāśca pratilapsyase [|] evaṃ kṛṣṇapakṣavimukhībhūtaḥ
śuklapakṣābhimukhībhūtasya yaduta saṃvegābhiṣyandanatayā sarvvaṃ punarasyādīnavanimittamudgṛhṇīṣva
yaduta nimittebhyo vipakṣebhyabhyaścopakleśebhyaśca [|]

tatra nimittāni rūpanimittādīni daśa, vitarkāḥ kāmavitarkādayo[']ṣṭau, upakleśāḥ kāmacchandādayaḥ(|)
pañca| evañca punasteṣvādīnavamudgṛhṇīṣva| itīmāni nimittāni vyāpārakārakāni(ṇi)
cittasya| itīme vitarkā aunmuktasaṃkṣobhakārakāścittasya[|] itīme upakleśā anupaśamakārakāścittasya|
yaśca cittasya vyāpāro nimittakṛtaḥ| yaśconmuktasaṃkṣobho vitarkakṛtaḥ| yaścānu(nū)pakleśa[upakleśa]
kṛtaḥ duḥkhāvihāra eṣa cittasya, tasmādime nimittavitarkopakleśāḥ duḥkhā
anāryā anarthopasaṃhitāścittavikṣepasaṃkṣobhakarā [ḥ|] evamādīnavanimittamudgṛhya cittaikāgratāyāṃ
cittasthitau, cittāvikṣepaḥ (pe) ṣaḍbhirākārairnimittamudgṛhāṇa, yaduta nimittasaṃjñayā
nirnimitte vāvyāpārasaṃjñayā, nirvikalpasaṃjñayā, nirvikalpe cānautsukyāsaṃkṣobhasaṃjñayā,
upaśamasaṃjñayā, upaśame(na) niṣparidāha nairvṛtyāśubhasaṃjñayā [|] evaṃ nimittamudgṛhya
punaraparaṃ cālokanimittamudgṛhāṇa[|] yaduta pradīpādvā, agniskandhaprabhāsādvā,
sūryamaṇḍalādvā, candramaṇḍalādvā nimittamudgṛhya, śmaśānādyupasaṃkramya, vinīlakādvā nimittamudgṛhāṇa|
yāvadasthī (sthi)nāmvā, asthiśaṃkalikānāmvā, no cecchmaśānādapi tu citrakṛtādvā,
kāṣṭhaśmaśānakṛtādvā nimittamudgṛhāṇa, udgṛhya śayanāsanāsanamupasaṃkrama, upasaṃkramyāraṇyagato
vā, vṛkṣamūlagato vā, śūnyāgāragato vā, maṃce vā, pīṭhe vā, tṛṇasaṃstarake
vā niṣīda[|] paryaṅkamābhujya, pādau prakṣālya, ṛjuṃ kāyaṃ praṇidhāya, pratimukhāṃ (khīṃ)
smṛtimupasthāpya, niṣadya tatprathamata ekāgratāyāṃ cittāvikṣepe smṛtyupanibaddhaṃ kuru, tatra
ca ṣaṭsaṃjñāṃ (ḥ) nirvvikalpasaṃjñāmupasaṃśamasaṃjñāṃ nirvyāpārasaṃjñāmanautsukyāsaṃkṣobhasaṃjñānniṣparidāhanairvṛtyāśubhasaṃjñāṃ|
tatra ca te vikṣepāvikṣepaparijñāvadhānaṃ pratyupasthitaṃ
bhavatu| yena vikṣepāvikṣepaparijñāvadhānena tathā tathā nimittavitarkopakleśeṣu
vikṣepañca parijānīṣva, cittaikāgratā[yā]ñca ṣaṭsaṃjñābhāvanānugatāyāmavikṣepaṃ [|] tatra
ca vikṣepāvikṣepe (payoḥ) tathā tathāvahito bhava yathā te ekāgratopanibaddhā, adhyātmaṃ
cetaḥśamathopanibaddhā sarvvā cittasantatiścittadhārā paurvvāparyeṇa nirnimittā pravarteta|
nirvikalpā upaśāntā[|] sa cetpunaḥ saṃpramoṣā [t]smṛtisaṃpramoṣāttathā śamathaprāpte
cetasi nimittavitarkopakleśānabhyāsadoṣādābhāsamāgacchanti| sukhamādarśayanti|

ālambanīkurvvanti| teṣūtpannotpanneṣu smṛtyamanasikāraḥ kartavyaḥ| yaduta pūrvvadṛṣṭamevamadhipatiṃ
kṛtvā evaṃ tadālambanama[nu]smṛtyamanasikāreṇa vibhāvitaṃ| viśvastamanābhāsagatāyāmavasthāpitaṃ
bhaviṣyati| taccaitad, bhadramukha, sūkṣmamālambanaṃ| duḥpra(duṣpra)tividhyamasya
te prativi(ve)dhāya tīvra[c]chandaśca vyāyāmaśca karaṇīya[ḥ|]

idaṃ cālambanaṃ sandhāyoktaṃ bhagavatā| janapadakalyāṇī janapadakalyāṇīti bhikṣavo mahājanakāyaḥ
sannipateta| atha puruṣa āgacchedabālajātīyaḥ | taṃ kaścideva[ṃ]vadedidaṃ te bhoḥ, puruṣa,
tailapātrapūrṇṇaṃ samatittikamanabhiṣekyamantarā ca janakāyaḥ sannipateta| sā khalu
janapadakalyāṇīma(a)ntarā ca mahāsamājaṃ| pariharttavyamayaṃ ca te utkṣiptāsiko vadhakapuruṣaḥ
pṛṣṭhataḥ pṛṣṭhataḥ samanubaddhaḥ| sa cettvamasmāttailapātrādekabindumapi pṛthivyāṃ nipātayiṣyasi
tataste utkṣiptāsiko badhakapuruṣa ucchinnamūlaṃ śiraḥ prapātayiṣyati| kiṃ manyadhve
bhikṣavaḥ api nu sa puruṣaḥ amanasikṛtvā tailapātramamanasikṛtvā tailapātramamanasikṛtvā
utkṣiptāsikaṃ badhakapuruṣaṃ janapadakalyāṇī[ṃ] manasi kuryānmahājanasamājamno, no,
bhadanta, tatkasya hetostathā hi tena puruṣeṇo[tkṣi]ptāsiko vadhakapuruṣaḥ pṛṣṭhataḥ pṛṣṭhataḥ
samanubaddho dṛṣṭaḥ| tasyaivaṃ syāt [|] sa cedahamasmāttailapātrādekabindumapi pṛthivyāṃ
pātayiṣyāmi| ato me utkṣiptāsiko badhakapuruṣaḥ ucchinnamūlaṃ śiraḥ prapātayiṣyati| nānyatra
sa puruṣaḥ amanasikṛtya(tvā) janapadakalyāṇī[ṃ] mahāsamājamvā| tadeva tailapātraṃ
sarvvacetasā samanvāhṛtya samyageva pariharedevameva bhikṣavaḥ| ye keciccatvāri smṛtyupasthānāni
satkṛtya bhāvayanti| gurukṛtya sarvvacetasā samanvāhṛtyate me (ta ime) śrāvakā iti
[|] tatra janapadakalyāṇīti kāya[c]chandādyupakleśaparyavasthānīyānāndharmāṇāmetadadhivacanaṃ|
paramapradhānā nṛttagītavādita iti vitarkaprapañcasaṃkṣobhasthānīyānāṃ dharmāṇāmetadadhivacanaṃ|
mahāsamāja iti| rūpanimittādīnāṃ daśānāṃ nimittānāmetadadhivacanaṃ| abālabhāgīyaḥ
puruṣa iti| yogācārasyādhivacanaṃ| tailapātramiti| śamathopanibaddhasya cittasya etadadhivacanaṃ|
kāyacittapraśrabdhisnehanārthena utkṣiptāsiko badhakapuruṣa itinimittavitarkopakleśeṣu
pūrvodgṛhītasyādīnasyaitadadhivacanaṃ [|] satkṛtya viharati| na caikabindumapi pṛthivyāṃ
pātayatīti vikṣepāvikṣepaparijñānāvadhānaparigṛhītasya śamathamārgasyaitadadhivacanaṃ|
yenāyaṃ sarvvo (sarvāṃ)cittasantatiṃ cittadhārāṃ nirmimittāṃ nirvikalpāmupaśāntāṃ vīryabalena
nirantarāṃ paurvvāpayeṇa pravarttayati| na caikacittamutpādayati| nimittālambanamvā
vitarkopakleśālambanamvā||

tamenamevaṃ śamathaprayuktamādikarmikaṃ yogī samanuśāsti| yāvatte, bhadramukha, evaṃ śamathamārgaprayuktasya
evamupāyaparigṛhītaṃ smṛtisaṃprajanyasahagataṃ sābhirāmaṃ cittaṃ bhavati|
tāvatte śamathamārga eva bhāvayitavyaḥ| sa cetpunaranabhyāsamoṣānna ramate sopāyaṃ ca tadālamba
tasmānnirvikalpādālambanād vyutthāya savikalpa ālambane smṛtyupanibaddhaṃ kurute| yadeva
te pūrvvodgṛhītamaśubhanimittaṃ tadeva manasi kuru tatprathamato nimittamātrānusāriṇyā
vipaśyanayā yaduta vinīlakamvā, vipūyakamvā, yāvadasthiśaṃkalikāmvā|| tathā prayuktaśca
tatprathamava (ta) ekaṃ vinīlakamadhimucyasva, yāvadekāmasthiśaṃkalikāṃ yataścātra kṛtaparicayo
bhavasi| prabhāsvaraśca tedhimokṣaḥ pravartate| tadālambanandvau tadā dvau, trīṇi,
catvāri, paṃca, daśa, viṃśa, triṃśaccatvāriṃśat| pañcāśadvinīlakaśataṃvinīlakasahasraṃ, yāvatsarvvā
diśo vidiśaśca| pramāṇākāreṇa pūrvvā[ṃ] nirantarā[ma]dhimucyasva| yeṣāṃ na syādavakāśaḥ
antato daṇḍaviṣṭambhanakoṭīmātramapi[|] yathāvinīlakānāmevaṃ yāvada sthiśaṃkalikānāṃ
sarvvamevamadhimuktimanaskāraṃ niśritya bhūtamanaskāramavatara, evaṃ ca punaravatara, yāvantyetāni
vinīlakāni mayādhimuktāni yāvadasthiśaṃkalikā ato[a] pramāṇavarāṇi me pūrvvāntabhārabhya,
tatra tatra bhavagaticyutyupapādeṣu, mṛtasya kālagatasya yāni vinīlakāni nirvṛttāni,
yāvadasthiśaṃkalikānirvṛtyāṃ| yeṣāṃ pūrvvā koṭirna prajñāyate, nivartamānānāṃ, tāḥ
sa cetkaścit saṃharet saṃhṛtāśca na vinaśyeyuḥ, na ca pūtībhaveyuḥ| nāsti sa pṛthivīpradeśo
yatra teṣāmavakāśaḥ syāt| ekakalpikā nāmapi, tāvadyāvadasthiśaṃkalikānāṃ sa cetkaścitsaṃhārako
bhavet| tāsāṃ syāt saṃhṛtānāṃ vipulapārśvaparvatasamā rāśiḥ| yathā pūrvvasyāntara (pūrvānta)
mārabhyaivama parāntamapi yāvat (|) duḥkhasyāntaṃ na kariṣyāmyevaṃ hi tvamabhiyukṣi(yuṃkṣva)|
manaskāraṃ niśritya bhūtamanaskāramavatīrṇṇo bhaviṣyasi (bhava)| na caitāni
vinīlakāni yāvadasthiśaṃkalikā [yā] vipaśyanāprayuktena sakṛdvipaśyitavyā [ni], nānyatraikaṃ
vinīlakamadhimucya punaścittaṃ śamayitavyaṃ tāvacca tadvinīkamadhimoktavyaḥ (vyaṃ) yāvattasmenā
(sminnā) lambane sābhirāmaprabhāsvaraṃ nopāyāsena paryavanahyate| na tāvātkālakaraṇīyaṃ
bhavati| tasmin samaye adhyātmaṃ sā(saṃ?) śamayitavyaṃ yathā vinīlakamevaṃ yāvadasthiśaṃkalikaikā
evaṃ yāvadapramāṇā anenaiva nayena veditavyā [ḥ]| cittamadhyātmaṃ saṃśamayitvā
(saṃśamya) vimoktavyāstataḥ sarvvapaścādapramāṇāni vinīlakānyapramāṇā yāvadasthiśaṃkalikā
adhyātmaṃ cittābhisaṃkṣepeṇa vibhāvayatyanābhāsagatāyāṃ sthāpayati| na ca tāni nimittānyutsṛjati||
savikalpāni nāpi ca kalpayati| nānyatra tadālambanameva nirnimittaṃ nirvikalpamupaśāntaṃ
cittamavasthāpayati|

sa punaścopadiśyate, yatte bhadramukha, pūrvvamevālokanimittamudgṛhītaṃ, tattvaṃ śamathapakṣaprayoge
[a]pi manasi kuru, vipaśyanāpakṣaprayoge [a]pi, ālokasahagatena cittena, saprabhāsasahagatena,
prabhāsvareṇānandhakāreṇa śamathavipaśyanāṃ bhāvaya| evaṃ ca te śamathavipaśyanāmārge
ālokasaṃjñāṃ bhāvayataḥ| sa ce dādita eva avispaṣṭodhivimokṣo bhaviṣyatyālambane
samya[gā]bhāsaḥ| sa tena hetunā, tena pratyayena, bhāvanābhāsādviśiṣṭatā bhaviṣyati| pracurābhāsa
(ga)tā ca| sa cetpunarādita eva vispaṣṭo bhaviṣyati| pracurābhāsaḥ| sa bhūyasyā mātrayā
vispaṣṭataratāṃ pracurābhāsataratāñca gamiṣyati| sa tvametatsamveganimittena sūdgṛhītena,
prasadanīyanimittena, śamathanimittena, vipaśyanānimittena, lokanimittena, sūdgṛhītena
kālamadhyātmaṃ cittaṃ saṃśayamayankālena kālaṃ dharmānvicinvanti(cinvan), nimittamātrānusāriṇyā
vipaśyanayā smṛtyupasthāneṣvavatara| yadutāśubhāprayoga mevādhipatiṃ kṛtvā, evaṃ
ca punarvicinvan bahirdhā ṣaṭtriṃśato (t)dravyāṇi kāyāt keśādi prasāvaparyantā (ntaṃ) nimittamudgṛhya
adhyātmametāni sarvvāṇi aśucidravyāṇyadhimucyādhyātmaṃcittaṃ saṃśamaya (sva),
idaṃ te bhaviṣyatyadhyātmaṃ kāyena kāyānupaśyanāyāḥ yadutātmano[']ntaḥ kāyamārabhya, sa tvaṃ
punarapi bahirdhā aśubhānimittenodgṛhītena vinīlakaṃ cādhimucyasva, yāvadasthi vā śaṃkalikāmvā,
parīttena vādhimokṣeṇa, mahadgatena vā[a]pramāṇena vādhimucyādhimucyādhyātmaṃ cittaṃ
saṃśamaya, idaṃ te bhaviṣyati| bahirdhā kāyena kāyānupaśyanāyā, yaduta parasāntatikaṃ
bahiḥkāyamārabhya, sa tvaṃ punarapyātmanaḥ antaḥkāye'śubhatāparibhāvitena cetasāścāśubhatāparibhāvitena
cetasā parakāye cāntarbahiścāśubhatāparibhāvitena cetasā[']'tmānaṃ ghri(mri)yamāṇamadhimucyasva,
mṛtamvā punaḥ śmaśāne [a]bhinirhriyamāṇamabhinirhṛtamvā, śmaśāne cchoritaṃ|
choritamvā vinīlakāvasthaṃ, vipūyakāvasthaṃ, yāvadasthiśaṃkālikāvasthamadhimucyasva,
idaṃ te bhaviṣyatyadhyātmabahirdhā kāye kāyānupaśyanāyāḥ sa [t]tvaṃ, punarapi catvāro'rūpiṇaḥ
skandhāḥ śrutacintādhipateyena parikalpanimittagrāheṇa triṣu bhāgeṣvadhimucyasva śamathapakṣye,
vikṣepapakṣye, vipaśyanāpakṣye ca| yadādhyātmaṃ cittamabhisaṃkṣipasi tatra nirmimittanirvikalpopaśamākārā
nirvyāpārānutsukāsaṃkṣobhaniḥparidāha nairvṛtyasukhasaṃjñākārā
avikṣepālambanā vedanādayaścatvāro[a]rūpiṇaḥ skandhāḥ| pratikṣaṇaṃ pratikṣaṇamanyo[']nyatayā
navanavaniṣpurāṇatayā pravartanta ityadhimucyasva, idaṃ te bhaviṣyatyadhyātmabahirdhā
vedanāsu, citte, dharmeṣu, dharmānupaśyanāyāḥ sattvaṃ| ye pūrvvaṃ viṣayopādānā, viṣayālambanā
asamāhitabhūmipatitā abhyapatitāḥ kṣīṇā, ye caitarhi smṛtisaṃpramoṣāccittakṣepe satyutpadyante
nimittavitarkopakleśālambanādhipateyā vedanādayaścatvāro[a]rūpiṇaḥ skandhāsteṣāmā(yā)pāyikatāṃ
tāvatkālikatāmitvarapratyupasthāyitāṃ, sādīnavatāṃ, sadhruvatāmanāśvāsikatāmaparimucyasva|
idaṃ te bhaviṣyati| bahirdhā vedanācittadharmānupaśyanāyāḥ sattvaṃ, punarapi
vipaśyanānimittamudgṛhya sanimitte saṃkalpe manaskāre sthitaḥ| ye savikalpasanimittālambanādhipateyā
adhyātmamutpadyante| vedanādayacatvāro [a]rūpiṇaḥ skandhāsteṣāṃ pratikṣaṇaṃ
navanavatāṃ niṣpurāṇatāmanyo[']nyatāṃ pūrvavadadhimucyasva| idaṃ te bhaviṣyati bahirdhā vedanāyāṃ,
citte, dharmeṣu dharmānupaśyanāyāḥ [sattvaṃ]| evaṃ hi tvamaśubhāprayogamadhipatiṃ
kṛtvā catvāri smṛtyupasthānānyavatīrṇṇo bhaviṣyasi| smṛtyupasthāne, prayoge [a]pi ca| te
kālena kālaṃ śamathavipaśyanāyāṃ prayoktavyaṃ| sa tvamevamupasthitayā smṛtyā caturṣu smṛtyupasthāneṣu
yaṃ yameva grāmaṃ vā, nigamaṃ bopaniśritya viharasi, sa tvaṃ tameva grāmaṃ vā,
nigamaṃ vā| tannityena cittena, tatpravaṇena, tatprābho(bhā)reṇa ālambanamālambananimittamutsṛjatā
piṇḍāya praviśa| caṇḍasya hastinaścaṇḍasyāśvasya, caṇḍasya goścaṇḍasya kurarasya,
ahiśvabhrasthāṇukaṇṭakapalvalaprapātasyandikagūthakaṭhallapāpike yā caryā śayanāsanaparivarjanā
[|] arakṣitaste ātmā bhavati| yeṣu ca te viṣayanimitteṣvindriyāṇi prerayitavyāni teṣvanābhogatayā
asaṃvṛtānīndriyāṇi bhavantu| yeṣu vā punarnimitteṣvindriyāṇi prerayitavyāni|
teṣu teṣūpasthitā smṛtiḥ| bhavatu, yaduta kleśāsamudācārāya| sa tvamevaṃ surakṣitena kāyena,
susaṃvṛtairindriyaiḥ, sūpasthitayāsmṛtyā, tadgatena mānasena mātrayā piṇḍapātaṃ paribhuṃkṣva|
mitabhāgī(ṇī) ca bhava, sārdhaṃ gṛhasthapravrajitairyuktakā (bhā)ṇī, kālabhāṇī,
ārjavabhāṇī| praśāntabhāṇī| adharmyā ca te[tvayā] kathā sarvveṇa sarvvaṃ parivarjayitavyā|
dharmyāmapi te [tvayā] kathā [ṃ]kathayatā na vigṛhya kathā karaṇīyā| tatkasya hetoḥ [|] vigṛhya
kathāsaṃrambhānuyogamanuyuktasya puruṣapudgalasya viharataḥ kathābāhulye cittaṃ santiṣṭhate|
tathā bāhulye satyauddhatyamauddhatye satyavyupaśamaḥ| avyupaśāntacittasyārāccittaṃ
samādherbhavati| na tvamevaṃcārī tvaritatvaritamanutsṛṣṭenālambanena me [a]dyaśamathavipaśyanāyāṃ
yathodgṛhītenaiva nimittena pratanukāritayāvā, antakāritayā ca| yogaṃ kuru, te
(sa tvam) agnimathanaprayogeṇa ca sātatyasatkṛtyaprayogatayā pratatakārī bhava, evaṃ tu punaścitaṃ
praṇidhatsva| sa cedyāvadāyurjambūdvīpe sarvveṣāṃ jaṃbūdvīpakānāṃ manuṣyāṇāmabhūttatsarvvamabhisamastaṃ
mamaikasyaitarhi syāt| so[a]haṃ tāvadapramāṇenāyuṣā pramāṇayogaprayogeṇa
ca sātatyasatkṛtyaprayogatayā pratatakārī bhavā[mi] [|] evaṃ ca punaścittaṃ praṇidhatsva|
sa cedyāvadāyurjabūdvīpe manasikāre śamathavipaśyanāyāṃ yogaṃ na riṃcayaṃ(yan) yadutāsyaiva
yogaprayogasya mahāphalatāṃ mahānuśaṃsatāṃ ca viditvā prāgevāsmin pari(praṇi)dhatte
[|] āyuṣītvare jīvite dūramapigatvā varṣaśati(ta)ke parigaṇyamānamauntike [|]

evaṃ hi tvaṃ yathānuśiṣṭaḥ pratatakārī vātyantakārī ca| yasyārthe prahāṇamupagatastasyārthasyābādhako
bhaviṣyasi| tatprathamata[sta]mpra[kṣya]si| mṛdukāṃ kāyapraśrabdhiṃ cittaikāgratāṃ
tataścottari vipulā[']laukikalokottarāṃ sampadamārāgayiṣyati(si)|

evamayamādikarmikastatprathamakarmikaḥ| aśubhāprayukto yogajñenācāryeṇa codyamānaḥ samyaga(k)
codito bhavatyevaṃ ca pratipadyamānaḥ| samyakpratipanno bhavati| yathā[a] śubhāvineyo[a]śubhāyāṃ,
tathā maitryavineyādayo[a]pi ānāpānasmṛtiparyavasānāya yathāyogaṃ veditavyāstatrāyaṃ
viśeṣaḥ| tadanyeṣvavataraṇamukheṣu taṃ vibhāvayiṣyāmi| tatra maitrībhāvanāprayuktenādikarmikā(ṇa)bahirdhā
mitrapakṣādudāsīnapakṣācca nimittamudgṛhya pratirūpaśayanāsanagato hi
sukhādhyāśayagatena manaskāreṇa samāhitabhūmikena pūrvvamekaṃ mitramadhimoktavyamekamamitramekamu(ka
u) dāsī naṃ (naḥ), teṣu ca tri[ṣu]pakṣeṣu tulyaṃ hitasukhādhyāśayagatena manaskāreṇopasaṃhāraśca
karaṇīyaḥ| sukhitā bhavantyete sukhakāyāḥ sattvā yadutānavadyakāmasukhena,
anavadyasaprītikasukhena, anavadyaniṣprītikasukhena| tataḥ paścād dve mitrāṇi, trīṇi,
catvāri, pañca, daśa, viṃśa, triṃśatpūrvvavadyāvatsarvvā diśo vidiśaśca mitrāmitra (traiḥ)
pūrṇṇā adhimucyante| nirantarā yatra nāstyantaramantato daṇḍakoṭīviṣkambhanamātramapi yathā
mitrapakṣeṇaivamamitrodāsīnapakṣeṇa veditavyaṃ| sa ca maitrīprayogaṃ ca na jahāti| nānyatra
bhāvayanneva maitrīṃ smṛtyupasthāneṣvavatarati| kathaṃ punaravataratyadhimucyamāno [a]vatarati|
yathāhamapyanyeṣāṃ mitrasammato [a]mitrasammataścodāsīnasammataśca[|]ahamapi sukhakāmo
duḥkhapratikūlaḥ| idamasyādhyātmaṃ kāye kāyānupaśyanāyāḥ [sattvam]| ete[a]pi sattvāḥ
pareṣāṃ mitrabhūtā, amitrabhūtā, udāsīnabhūtāśca, yathā me te [a]pi sukhakāmāḥ duḥkhapratikūlā
idamasya bahirdhā kāyānupaśyanāyāḥ [sattvaṃ], yathāhaṃ tathaite sattvā, yathā me ātmanaḥ
sukhameṣaṇīyaṃ sattvānāmātmasamatayātmatulyata yā eṣāṃ sattvānāṃ mayābhihitasukhopasaṃhārakaraṇāya
itīdamasyādhyātmabahirdhā kāye kāyānupaśyanāyāḥ [sattvam]| catvāri caitāni
smṛtyupasthānāni, saṃbhinnaskandhālambanatayā saṃbhinnālambanaṃ smṛtyupasthānaṃ bhavati|
rūpanimittantu yogī udgṛhya varṇṇasaṃsthānanimittaṃ, vijñaptinimittaṃ ca mitrā[']mitrodāsīnapakṣād(kṣebhyo)[']dhimucyate|
tenedaṃ kāyasmṛtyupasthānameva vyāvasthāpyate| sodhimuktimanaskāraṃ
niśritya, bhūtamanaskāramasyāvataratyevaṃ ca punaradhimucyamāno [a]vatarati| yāvadapramāṇāḥ
sattvā ete mayā (a)dhimuktā| hitasukhagatenādhyāśayena| ato [a]pramāṇatarāḥ sattvā
ye mamapūrvvāntamārabhya mitrā[']mitrodāsīnapakṣatayā [a]bhyatītā ye mama mitratāṃ gatvā
amitratāmupagatā, amitratāṃ gatvā mitratāṃ codāsīnatāṃ topa(copa)gatāstadanena paryāyeṇa
sarva eva sattvāssamasamā, nāstyatra kācinmitratā vā, amitratā vodāsīnatā vā, pariniṣpannetyanenaiva
paryāyeṇa tulyahitasukhopasaṃhāratā ca karaṇīyā| yathā pūrvvāntamārabhya evamaparāntamapyāramya,
satyāṃ saṃsṛtau saṃsāre yepi ca mayā sattvāḥ pūrvvāntamārabhya tanmaitreṇa
cittenānukampitāḥ| kiṃ cāpi te [a]bhyatītā apitu tānetarhyanukampe yaduta cittaniṣkāluṣya(kaluṣa)tāmavyāpannatāmupādāya|
sukhitā bata te sattvā, bhūtā bhaviṣyan(abhūvan), ye,
[a]pi ca na bhūtā anāgate [a]dhvani sukhitā bhavantu| evaṃ bhūtamanaskārānupratiṣṭhasya maitrīvihāriṇaḥ
yaḥ puṇyābhiṣyandaḥ kuśalābhiṣyandaḥ| tasyādhimokṣikamaitrīvihāragataḥ puṇyaskandhaḥ|
śatimāmapi kalāṃ naupeti| sahasrimāmapi| saṃkhyāmapi, kalāmapi| gaṇanāmapyupaniṣadamapi
nopaiti [|] śeṣaṃ pūrvvat||

tatredaṃpratyayatāpratītyasamutpāda ādikarmikaḥ śrutacintādhipateyena parikalpitaṃ na nimittamudgṛhṇātyanyeṣāṃ
sattvānāmajñānaṃ| sammoho yeneme pratyakṣamanityaṃ nityato [a]vagacchanti
pratyakṣamaśuci śucitaḥ, duḥkhaṃ sukhataḥ, nirātmakatāmātmataḥ| viparyastā ete sattvā viparyāsa
hetordṛṣṭe dharme, vedanāsu samparāye cātmabhāvābhirnivṛttau, tṛṣyanti, tṛṣitāśca
jātimūlakāni karmāṇi kṛtvā evamāyatyāṃ karmakleśahetu [............] kevalaṃ saṃduḥkhamabhinirvvartayantyevaṃ
nimittamudgṛhyādhyātmamadhimucyate| ayamapi kevalo duḥkhaskandha evameva
saṃbhūta iti| ye cātmabhāvā nānantā[ḥ] paryantāḥ pūrvvāntamārabhya yeṣāmādireva na prajñāyate|
te'pyevaṃbhūtā, eṣāmapi sattvānāmatītānāgatapratyutpannāḥ sarvva evātmabhāvā duḥkhaskandhasaṃgṛhītā
evamevābhinirvṛttāḥ| āyatyāṃ notpadyante| sa khalvayamiyaṃ(daṃ)pratyayatāpratītyasamutpādamanaskāraḥ
sarvvabhūtamanaskāra eva nāstyādhimokṣikaḥ| yadi na punarātmano
vartamānān skandhān pratītyasamutpannān manasikaroti| tadādhyātmaṃ kāye yāvaddharmeṣu
dharmānudarśī viharati| yadā ca punaḥ pareṣāṃ vartamānānskandhān pratītyasamutpannānmanasi
karoti| tadādhyātmabahirdhā kāye yāvaddharmeṣu dharmānudarśī viharati| yadātmanaśca pareṣāṃ
cātītānāgatān [skandhān] pratītyasamutpannānmanasi karoti| tadādhyātmabahirdhā kāye yāvaddharmeṣu
dharmānudarśī viharati| śeṣaṃ pūrvvat|

tatra dhātuprabhedaprayogaprayukta ādikarmiko bahirdhāpṛthivīkāṭhinyanimittamudgrahya, tadyathā
bhūparvvata tṛṇavanaśarkarakaṭhillamaṇimuktivaiḍūryaśilāpravālādikebhyaścādhyātmaṃ kāṭhinyamadhimucyate|
bahirdhā apsvabdhātornni(rni)mittamudgṛhya, tadyathā nadīprasravaṇataḍāgakūpādibhya[ḥ],
tathā mahato [a]gniska ska[ndhasya]bdhau vādityakiraṇasaṃtāpitā bhūrāviṣṭebhyo
[vā] sarvvebhyaḥ| udārāgnisaṃpratāpitebhyo vā praśrayebhyaśca no bahirdhā vāyuskandhātpūrvvadakṣiṇapaścimottarebhyo
vāyubhyo yāvadvāyumaṇḍalebhyaḥ| ye deśā [astyādestāraṇīyā]
vāyugatena sacchidrāḥ, suśirāḥ, sāvakāśāḥ, tasmādākāśadhātornimittamudgṛhṇātyadhyātmamabdhātuṃ,
tejo dhātuṃ vāyudhātumākāśadhātumadhimucyati(te)| śrutacintādhipateyena ca parikalpitena
[|] evaṃ vijñānadhātornimittamudgṛhṇāti| cakṣurādhyātmikamāyatanamaparibhinnaṃ ced bhavati|
rūpamābhāsagataṃ| na ca tajjo manaskāraḥ pratyupasthito bhavati| na tajjasya cakṣurvijñānasya
prādurbhāvo bhavati| viparyayādbhavati| evaṃ yāvanmanodharmānmanovijñānaṃ veditavyam|

evaṃ nimittamudgṛhyāpyeṣāṃ sarvveṣāṃ vijñānānāmasmin kāye cāturmahābhūtike bījaṃ dhāturgotraṃ
prakṛtirityadhimucyate| tānyetāni catvāri mahābhūtāni tatprathamato [a]ṅgapratyaṃgo(gato)
[a]rthaṃ vināpyadhimucyate [|] tataḥ paścāt| sūkṣmatarāvayava prabhedānādhimucyate| evaṃ
yāvadgatāyanapraviṣṭa[s]tu[ṭi]samatayā, evaṃ yāvacchanaiḥ śanaiḥ paramāṇuśo[a]dhimucyate|
sa ekaikamaṃgāvayavapramāṇaparamāṇusañcayasanniviṣṭamadhimucyate| kaḥ punarvvādaḥ sarvvakāyamayaṃ(yam|
ayaṃ)dhātuprabhedaprayuktasya cārthaprabhedaparyantaḥ rūpiṇāṃ tābaddhātūnāmākāśadhātoḥ
punaḥ| yatpunarasya tasmin prayoge śamathavipaśyanābhāvanāyāṃ vikṣepāvikṣepaparijñāvadhānamidamasya
saṃprajanyasya smṛtisamatāyāśca[|] yatpunaḥ saṃveganimittaṃ, prasadanīyaṃ
ca nimittaṃ sūdgṛhītaṃ bhavatīdamasyābhidhyādaurmanasya vinayasya, tasyaivamātāpino viharato
yāvat (d) dvitīyaloke [a]bhidhyādaurmanasyaṃ pūrvvameva samyakprayoga [sa]mārambhakāle|
sūkṣmacittapraśrabdhirdurupalabhyā pravarttate| yā tatra śamathamvā bhāvayato, vipaśyanāmvā
prasvasthacittatā, prasvasthakāyatā| cittakāya karmaṇyatā| iyamatra kāyacittapraśrabdhiḥ|
tasya saiva sūkṣmā cittaikāgratā cittakāyapraśrabdhiścābhivara[ṃ] nī audārikāṃ sūpalakṣyāṃ
cittaikāgratāṃ kāyapraśrabdhimāvahati| yaduta hetupāraṃ paryādānayogena, na tasya,
na cirasyedānīmaudārikīcittakāyapraśrabdhiścittaikāgratā ca| sūpalakṣyotpatsyatīti| yāvadasyā
pūrvvanimittaṃ pūrva nirgauravapratibhāsamutpadyate| na caitadvādhalakṣaṇaṃ| tasyānantarotpādādyatprahāṇarativivandhakārī
(ri)ṇāṃ kleśānāṃ pakṣyaṃ cittaṃ(tta)dauṣṭhulyaṃ tatprahīyate|
tatpratipakṣeṇa ca cittakarmaṇyatā cittapraśrabdhirutpadyate| tasyotpādāt kāyapraśrabdhyutpādānukūlāni
vāyūrdhva[mu]ktāni mahābhūtāni kāye [']vakramanti| teṣāmavakramaṇahetoryatkāyadauṣṭhulyaṃ
tadvigacchati| prahāṇaratiriva[da ka]rakleśāpakṣyakāyapraśrabdhyā ca
tatpratipakṣikayā sarvvakāyaḥ pūryate| syādā[............] dhyāti|

tataḥ prathamopanipāte cittauṣṭhilyaṃ (cittadauṣṭhulyaṃ) cittasumanaskāraprāmodyasahagatālambanasābhirāmatā
ca| cittasya tasmin samaye khyāti| tasyordhvaṃ yo [']sau tatprathamopanipātī
praśrabdhivegaḥ| sa śanaiḥ śanaiḥ pariślathataro bhavati| chāyevānugatā praśrabdhiḥ kāye
ca pravarttate| yacca tadauddhilyaṃ(ddhatyaṃ) cetasastadapyavahīyate| praśāntākāracittasālambane
śamatho yastacca(yassa)pravarttate| tata ūrdhvamayaṃ yogī ādikarmikaḥ samanaskāro
bhavati| [sa]manaskāra iti ca saṃkhyāṃ gacchati| tatkasya hetoḥ| rūpārthānurodhena samāhitabhūmiko
manaskāraḥ parīttastaprathamataḥ pratilabdho bhavati| tenocyate samanaskāra iti|

tasyāsya samanaskārasyādikarmikasyemāni liṃgāni bhavanti| parīttamanena rūpāvacaraṃ cittaṃ pratilabdhaṃ
bhavati| parīttā kāyapraśrabdhiścittapraśrabdhiścittaikāgratā, bhavyo bhavati
pratibalaḥ| kleśaviśodhanālambanaḥ prayoge[']sya, stigvā(mā)cāsya cittasantatiḥ pravarttate|
śamathopagūḍhāccaritaṃ tadānena viśodhitaṃ bhavati| sa cedraṃjanīye viṣaye carati, na tīvraṃ
rāgaparyavasthānamutpādayati| alpamātrekaṇāvaramātrakeṇa ca| pratipakṣasanniśrayeṇābhoga
mātrakeṇā['] śakto[a]tiprativiśoda(dha)yituṃ| yathā raṃjanīye evaṃ dveṣaṇīye, mohanīye
mānasthānīye, vitarkasthānīye veditavyam| niṣaṇṇasya cāsya pratisaṃlayane cittaṃ pratidadhatastvaritatvaritaṃ
cittaṃ praśrabhyate|| kāyaśca[|]kāyadauṣṭhulyāni ca nātyarthaṃ bādhante|
na cātyarthaṃ nivaraṇasamudācāro bhavati| na cātyarthamutkaṇṭhā ratiparitamanāsahagatā[ḥ]
saṃjñāmanasikārāḥ samudācaranti| vyutthitasyāpi manasa[ś] (vyutthitamanaso'pi) carataḥ|
praśrabdha(bdhi) mātrā kāciccitte, kāye, (citte) cānugatā bhavatītyevaṃ bhāgīyāni [sa]manaskārasya
[ādikarmikasya] liṃgāni nimittānyavadātāni veditavyāni||

|piṇḍoddānam||

upasaṃkramaṇaṃ yā ca harṣaṇā pṛcchanaiṣaṇā|viniyogarakṣopacayaḥ prāvivekyabhavaikatā||āvaraṇaśuddhayutkṛṣṭeha
manaskārasya bhāvanā||

|| yogācārabhūmau śrāvakabhūmisaṃgṛhītāyāṃ tṛtīyaṃ yogasthānaṃ samāptam||

