dvitīyaṃ yogasthānam

laukikaṃ caiva vairāgyaṃ tathā lokottareṇa ca|tayoścaiva hi sambhāro bhūmirnaiṣkramyasaṃjñitā||

tatra kati pudgalā yesyāṃ naiṣkramyabhūmau yathādeśitāyāṃ yathāparikīrttitāyāṃ niṣkrāmanti|
kathaṃ ca pudgalānāṃ vyavasthānaṃ bhavati| katamadālambanaṃ| katamovavādaḥ| katamā śikṣā|
katame śikṣānulomikā dharmāḥ| katamo yogabhraṃśaḥ| katame yogāḥ [|] katamo manaskāraḥ| kati
yogācārāḥ| katamadyogakaraṇīyaṃ| katamā yogabhāvanā[|] katamadbhāvanāphalaṃ| kati pudgalaparyāyāḥ|
kati mārāḥ| kati mārakarmāṇi| kathamārambho viphalo bhavati|

tatra pudgalāḥ aṣṭāviṃśatiḥ| katame aṣṭāviṃśatiḥ| tadyathā mṛdvindriyaḥ| tīkṣṇendriyayaḥ| unmadarāgaḥ|
unmedadveṣaḥ| unmadamohaḥ| unmadamānaḥ| unmadavitarkaḥ| samaprāpto, mandarajaskajātīyaḥ|
pratipannakaḥ[|]phalasthaḥ| śraddhānusārī| dharmānusārī| buddhādhimukto, dṛṣṭiprāptaḥ|
kāyasākṣī| sakṛdbhavaparamaḥ| kulaṃkulaḥ[|] ekavīcikaḥ| antarā(ya) parinirvvāyī| upapadyaparinirvvāyī|
sābhisaṃskāraparinirvvāyī| ūrdhvaṃ(rdhva)srotā[ḥ|] samayavimuktaḥ| akopyadharmā
(ḥ) prajñādhimuktaḥ| ubhayatobhāgavimuktaśceti|

tatra mṛdvindriyaḥ pudgalaḥ katamaḥ| yasya pudgalasya mṛdūnīndriyāṇi| dhandhavāhīni| mandavāhīni|
jñeye vastunīti pūrvvavat| sa punardvividho veditavyaḥ| ādita eva mṛdvindriyagotraḥ|
aparibhāṣi(vi)tendriyaśca|

tīkṣṇendriyaḥ pudgalaḥ katamaḥ| yasya pudgalasyendriyāṇi adhandhavāhīni bhavanti| amandavāhīni|
jñeye vastunīti pūrvvavat| sa punardvividho veditavyaḥ| ādita eva tīkṣṇendriyagotraḥ|
paribhāvitendriyaśca||

rāgonmadaḥ pudgalaḥ katamaḥ| yena pudgalena pūrvvamanyāsu jātiṣu rāga āsevito, bhāvito, bahulīkṛtaḥ
sa tena hetunā tena pratyayainaitarhi raṃjanīye vastuni tīvrarāgaśca, bhavatyāyata(na)
rāgaśca| ayamucyate rāgonmadaḥ pudgalaḥ|

dveṣonmadaḥ pudgalaḥ katamaḥ| yena pudgalena dveṣaḥ pūrvvamanyāsu jātiṣu āsevito, bhāvito, bahulīkṛtaḥ|
tena hetunā tena pratyayenaitarhi dveṣaṇīye vastuni tīvradveṣaśca bhavatyāyatadveṣaśca|
ayamucyate| dveṣonmadaḥ pudgalaḥ|

mohonmadaḥ pudgalaḥ katamaḥ| yena pudgalena pūrvvamanyāsu jātiṣu moha āsevito, bhāvito, bahulīkṛtaḥ|
tena ca hetunā tena pratyayena [|]etarhi mohanīye vastuni tīvramohaśca bhavatyāyata
mohaścāyamucyate mohonmadaḥ pudgalaḥ|

mānonmadaḥ pudgalaḥ katamaḥ| yena pudgalena pūrvvamanyāsu jātiṣu māna āsevito, bhāvito, bahulīkṛtastena
hetunā tena pratyayena[|]etarhi manyanīye(mānanīye)vastuni tīvramānaśca bhavatyāyatamānaśca||
ayamucyate mānonmadaḥ pudgalaḥ|

vitarkonmadaḥ pudgalaḥ katamaḥ| yena pudgalena pūrvvamanyāsu jātiṣu vitarka āsevito, bhāvito,
bahulīkṛtastena ca hetunā tena ca pratyayena etarhi vitarka sthānīye vastuni tīvravitarkaśca
bhavatyāyatavitarkaśca[|] ayamucyate vitarkonmadaḥ| pudgalaḥ||

samaprāptaḥ pudgalaḥ katamaḥ| yena pudgalena pūrvvamanyāsu jātiṣu rāgo, dveṣo, moho, māno, vitarko
nāsevito, bhāvito, bahulīkṛto, na caite dharmā ādīnavato dṛṣṭāḥ| vidūṣitāḥ, santīritāḥ
[|] sa tena hetunā, tena ca pratyayena raṃjanīye vā vastuni, dveṣaṇīye vā vastuni, manyanīye
(mānanīye), vitarkaṇīye [vā vastuni] na tīvrarāgo bhavati| nāpyāyatarāgaḥ| na cāsya
samudācarati rāgo, yaduta tena vastunā[|] yathā rāga evaṃ dveṣo, moho, māno, vitarkaḥ| ayamucyate
samaprāptaḥ pudgalaḥ|

mandarajaskaḥ pudgalaḥ katamaḥ| yena pudgalena pūrvvamanyāsu jātiṣu na rāga āsevito bhavati,
bahulīkṛtaḥ| ādīnavataśca bahulaṃ dṛṣṭo bhavati| vidūṣitaḥ santīritaḥ| sa tena hetunā tena
pratyayenaitarhi raṃjanīye vastuni samavahite, saṃmukhībhūte, adhimātre, pracure, udva(ulva)ṇe
rajyaṃ rāgamutpādayati| madhye parītte naivotpādayati| yathā rāga evaṃ dveṣo, moho,
māno, vitarkā(rko), veditavyāḥ(vyaḥ)| ayamucyate mandarajaskaḥ pudgalaḥ||

pratipannakaḥ pudgalaḥ katamaḥ [|] āha| pratipannakāḥ pudgalāścatvāraḥ| tadyathā srota āpattiphalapratipannakaḥ|
sakṛdāgāmiphalapratipannakaḥ| anāgāmiphalapratipannakaḥ| arhattvaphalapratipannakaḥ|
ayamucyate pratipannakaḥ pudgalaḥ||

phalastha pudgalaḥ katamaḥ| āha| strota āpannaḥ, sakṛdāgāmī, anāgāmī arhan| ayamucyate phalasthaḥ
pudgalaḥ||

śraddhānusārī pudgalaḥ katamaḥ| yaḥ pudgalaḥ parata ava(to'va)vādānuśāsanīṃ paryeṣate| tadvalena
ca pratipadyate| yaduta phalasyādhigamāya| no tūdgṛhīteṣu dharmeṣu| paryavāpteṣu, cintiteṣu,
tuliteṣūpaparīkṣiteṣu svayamevaśakto bhavati| pratibalaḥ| tān dharmān bhāvanākāreṇānusarttuṃ|
nānyatra pudgalānusāriṇyā prajñayā pratipadyate| tasmācchraddhānusārītyucyate||

dharmānusārī pudgalaḥ katamaḥ| yatpu(yaḥ pu)dgalo yathāśruteṣu dharmeṣu, paryavāpteṣu, cintiteṣu|
tuliteṣūpaparīkṣiteṣu, svayameva śakto bhavati| pratibalastāndharmānbhāvanākāreṇānusarttam||
no tu parato[']vavādānuśāsanīmparyeṣate| yaduta phalasyādhigamāyāyamucyate dharmānusārī
pudgalaḥ|

śraddhādhimuktaḥ pudgalaḥ katamaḥ| sa śraddhānusārī pudgalaḥ| yasminsamaye śrāmaṇya [bhāva]madhigacchati|
sparśayati(spṛśati)| sākṣīkaroti| paratovavādānuśāsanīmārgasya tasminsamaye
śraddhādhimukta ityucyate||

dṛṣṭiprāptaḥ pudgalaḥ katamaḥ| āha[|]sa eva dharmānusārī pudgalo yasmin samaye śrāmaṇyaphalamadhigacchati|
sparśayati(spṛśati)| sākṣīkaroti| paratovavādānuśāsanīmārgasya tasminsamaye
dṛṣṭiprāpta ityucyate||

kāyasākṣī pudgalaḥ katamaḥ[|] yoyaṃ pudgalaḥ| anulomapratilomamaṣṭau vimokṣānsamāpadyate| vyuttiṣṭhate
ca, kāyena ca sākṣātkṛtya [bahulaṃ] viharati, na ca sarvveṇa sarvvamāsravakṣayamanuprāpnotyayamucyate
kāyasākṣī pudgalaḥ||

saptakṛdbhavaparamaḥ pudgalaḥ katamaḥ| yoyaṃ pudgalastrayāṇāṃ saṃyojanānāṃ prahāṇātsatkāyadṛṣṭeḥ,
śīlavrataparāmarśasya, vicikitsāyāḥ strota āpanno bhavati| avinipātadharmā, niyataḥ
saṃbodhiparāyaṇaḥ| saptakṛdbhavaparamaḥ| saptakṛtvā devāṃśca, manuṣyāṃśca, saṃbādhya, saṃsṛtya
duḥkhasyāntaṃ karoti| ubhāvapi strota āpannau pudgalau veditavyau|

tatraikavīcikaḥ pudgalaḥ katamaḥ| yasya sakṛdāgāminaḥ pudgalasya anāgāmiphalapratipannakasya
kāmāvacarāṇāṃ kleśānāmadhimātramadhyadeśāḥ prahīṇā bhavanti | mṛdukāścaikāvaśiṣṭā (caikā
avaśiṣṭā) bhavanti| sakṛcca kāmāvacarameva bhavamabhinirvṛtya tatraiva parinirvvāti| sa punaḥ
sakṛdāgacchatīmaṃ lokamayamucyate ekavīcikaḥ||

antarāparinirvvāyī pudgalaḥ katamaḥ| āha| antarāparinirvvāyiṇaḥ pudgalāstrayaḥ| ekontarāparinirvvāyī
pudgalaḥ| cyutamātra evāntarābhavābhinirvṛttikāle antarābhavamabhinirvvatayatyabhinirvṛtte[ḥ]samakālameva
parinirvvāti| tadyathā parīttaḥ śakalikāgnirutpannaiva(nna eva)parinirvvāti|
dvitīyontarāparinirvvāyī pudgalaḥ| antarābhavamabhinirvvarttayatyabhinirvṛtteḥ
samakālā(kālama)ntarā bhavettatrastha eva kālāntareṇa parinirvvāti| no tu yenopapattibhavastenāsyāpyuparato
bhavati| tadyathā aśubhānāmvā ayaḥsthālānāmvā, dīptāgnisaṃprataptānāmayoghanairhanyamānānāmayaḥprapāṭikā
utpatatyeva(vaṃ)parinirvvāti| tṛtīyontarāparinirvvāyi (yī)
pudgalaḥ antarābhavamabhinirvvarttya yenopapatti bhavastenopanamati| upanataśca punaranupapanna
eva parinirvvāti| tadyathā| ayasprapāṭikā utpatya pṛthivyām| apatitaivamabhinirvvāti|
ta ime trayo'ntarābhavaparinirvvāyiṇaḥ pudgalāḥ ekatyamabhi saṃkṣipya antarāparinirvvāyī
pudgala ityucyate|

upapadyaparinirvvāyī pudgalaḥ katamaḥ| ya upapannamātra eva parinirvvāti||

anabhisaṃskāraparinirvvāyī pudgalaḥ katamaḥ| yonabhisaṃskāreṇāprayatnenākhedena mārgaṃ saṃmukhīkṛtya
tatropapannaḥ parinirvvātyayamucyate anabhisaṃskāraparinirvvāyī pudgalaḥ|

sābhisaṃskāraparinirvvāyī pudgalaḥ katamaḥ| yobhisaṃskāreṇa prayatnena khedamārgaṃ saṃmukhīkṛtya
tatropapannaḥ parinirvvātyayamucyate sābhisaṃskāraparinirvvāyī pudgalaḥ||

ūrdhvasrotāḥ pudgalaḥ katamaḥ| yaḥ pudgalonāgāmī| prathame dhyāne upapannaḥ sa na tatrastha
eva parinirvvāti| apitu tasmāccyavitvā uttarottaramabhinirvvarttayabhya(nyā) vadakaniṣṭhānvā
devāngacchati| naiva saṃjñā| (|) nāsaṃjñāyatanādvā| ayamucyate urdhvasrotāḥ pudgalaḥ|

samayavimuktaḥ pudgalaḥ katamaḥ| yo mṛdvindviyagātraḥ (gotraḥ) pudgalaḥ laukikebhyo dṛṣṭadharmasukhavihārebhyaḥ
parihīyate| cetayati vā maraṇāya| anurakṣate vā vimuktimatyarthapramādabhayāpannayukto
bhavati| yaduta etāmeva parihāṇimadhipatiṃ kṛtvā tanmātro vāsya kuśalapakṣo
bhavati| no tu teṣāṃ teṣāṃ rātriṃdivasānāṃ kṣaṇalavamuhūrttānā (ṇā)matyayādatyarthaṃ viśeṣāya
paraiti| yāvanna tīvramabhiyogaṃ karoti| ayamucyate samayavimuktaḥ pudgalaḥ||

akopyadharmā pudgalaḥ katamaḥ| etadviparyayeṇā[ko]pyadharmā pudgalo veditavyaḥ||

prajñāvimuktaḥ pudgala katamaḥ| yaḥ pudgalaḥ sarvveṇa sarvvamāsravakṣayamanuprāpnoti| no tvaṣṭau
vimokṣān kāyena sākṣātkṛtyopasampadya viharati| ayamucyate prajñāvimukti (ktaḥ) pudgalaḥ[|]

[ubhayatobhāgavimuktaḥ pudgalaḥ] katamaḥ| yaḥ pudgala sarvveṇa sarvvamāsravakṣayamanu prāpnoti|
aṣṭau vimokṣānkāyenopasampadya viharati| tasya kleśāvaraṇācca cittaṃ muktaṃ bhavati| vimokṣāvaraṇāccā[yamucya]te
ubhayatobhāgavimuktaḥ pudgalaḥ||

pudgalavyavasthānaṃ katamat| ekādaśabhiḥ prabhedaiḥ pudgalavyavasthānaṃ veditavyam| katamairekādaśabhistadyathā
indriyaprabhedena, nikāyaprabhedena, caritaprabhedena [praṇidhānaprabhedena
prapripatprabhedena mārgaphala prabhedena] prayogaprabhedena| samāpattiprabhedena upapattiprabhedena
parihāṇi prabhedenā varaṇaprabhedena ca||

indriyaprabhedena tāvat| mṛdvindriyastī (yatī)kṣṇendriyapudgalayorvyavasthānaṃ||

nikāyaprabhedena saptavidhapudgalavyavasthānaṃ| bhikṣu[r]bhikṣuṇī, śikṣamāṇā[śrāmaṇeraḥ]śrāmaṇerī
upāsaka upāsikā ca||

tatra caritaprabhedena saptānāṃ pudgalānāṃ vyavasthānaṃ| yoyaṃ rāgonmadaḥ pudgalaḥ sa rāgacaritaḥ
[|] yo dveṣonmadaḥ sa dveṣacaritaḥ| yo mohonmadaḥ sa mohacaritaḥ| yo mānonmadaḥ sa mānacaritaḥ|
yo vitarkonmadaḥ sa vitarkacaritaḥ| yaḥ samaprāptaḥ samabhāgacaritaḥ| yo mandarajaskaḥ
so[mandacarito] veditavyaḥ||

tatra rāgacaritasya pudgalasya katamāni liṃgāni| iha rāgacaritaḥ pudgalaḥ parītte sarvvanihīne
raṃjanīye vastuni ghanamadhimātraṃ rāgaparyavasthānamutpādayati| kaḥ punarvādo madhyapraṇīte[|]
tacca punārāgaparyavasthānaṃ saṃtatyā cirakālamavasthāpayati| dīrghakālamanubaddho
bhavati (|) tena paryavasthānena, raṃjanīyairdharmairabhibhūyate| no tu śakto [a]tiraṃjanīyāndharmānabhibhavituṃ[|]
snigdhendriyaśca bhavatyakharendriyaḥ| karkaśendriyaḥ, aparuddhendriyaḥ|
nātyarthaṃ pareṣāṃ viheṭhanajātīyo yaduta kāyena, vācā durvivejyaśca bhavati, duḥsaṃvejyaśca|
hīnādhimuktikaśca bhavati| dṛḍhakarmāntaḥ| sthirakarmāntaḥ| dṛḍhavrataḥ| sthiravrataḥ|
mahiṣṭhaśca bhavatyupakaraṇeṣu pariṣkāreṣu lolupajātīyastadgurukaśca, saumanasyabahulaśca
bhavatyānandībahulo vigatabhṛkuṭiruttānamukhavarṇṇaḥ, smitapūrvvaṃgama ityevaṃbhāgīyāni
rāgacāritasya pudgalasya liṃgāni veditavyāni|

dveṣacaritasya pudgalasya liṃgāni katamāni| iha dveṣacaritaḥ pudgalaḥ| dveṣaṇīye vastuni parīttena
pratighavastunimittena ghanaṃ,prabhūtaṃ pratighaparyavasthānamutpādayati| kaḥ punarvvādo
madhyādhimātre(ṇa) [|]tasya ca pratighaparyavasthānasya dīrghakālaṃ santatimavasthāpayati|
cirakālamanubaddho bhavati| pratighaparyavasthānena| sa dveṣaṇīyairdharmairabhibhūyate|
no tu dveṣaṇīyāndharmānchakno (ñchakno)ti abhibhavituṃ| rukṣendriyaśca bhavati| kharendriyaḥ,
karkaśendriyaḥ paruṣendriyaśca bhavatyatyarthaṃ pareṣāṃ viheṭhanajātīyo bhavati|
yaduta kāyena, vācā| suvivenya(jya)śca bhavati| susaṃvejyaḥ| dhvāṅkṣo bhavati mukharaḥ| pragalbhaḥ
anadhimuktibahulaḥ| na dṛḍhakarmānto, nasthirakarmāntaḥ| na dṛḍhavrato, na sthiravrataḥ|
daurmanasyabahulaśca bhavatyupāyāsabahulaḥ| akṣamo bhavatyamahiṣṭhaḥ| vilomanajātīyaḥ|
apradakṣiṇagrāhī duḥpratyāneya jātīya upanāhabahulaḥ| krūrāśaṃsaścaṇḍaśca bhavatyādā[yī]
pratyakṣaravādī so'lpamātramapyuktaḥ sannabhiṣajyate| kupyati| vyāpadyate| madgu[ḥ]pratitiṣṭhati|
kopaṃ saṃja[na]yati| [vi]kṛtabhṛkuṭiśca bhavati| anuttānamukhavarṇṇa[ḥ]parasampattidveṣṭā,
īrṣyābahula ityevaṃbhāgīyāni [dveṣa] caritasya pudgalasya liṅgāni veditavyāni||

tatra katamāni mohacaritasya pudgalasya liṅgāni| iha [moha] caritaḥ pudgalaḥ mohasthānīye vastuni
parīttaṃ, ghanaṃ, prabhūtaṃ mohaparyavasthānamutpādayati| prāgeva madhyādhimātre, dṛḍhaṃ
ca kālaṃ tasya mohaparyavasthānasya santatimavasthāpayati| tena cānubaddho bhavati| sa
mohanīyairdharmairabhibhūyate| no tu mohanīyān dharmāṃcchaknotyabhibhavituṃ (dharmāñchaknotyabhibhavituṃ)|
baddhe(dhandhe?) ndriyaśca bhavati | jaḍendriyaśca bhavati| mattendriyaśca,
śithilakāyakaryānta(nto)duścintitacintī, durbhāṣitabhāṣī, duṣkṛtakarmakārī, alaso[']nutthānasampannaḥ|
mandabhāgī, durmedho(dhaḥ)| muṣitasmṛtiḥ| asaṃprajānadvihārī| vāmagrāhī,
durvivejyo, duḥsaṃvejyo, hīnādhimuktikaḥ| jāta eḍamūko hastasaṃbādhikaḥ| apratibalaḥ| subhāṣitadurbhāṣitānāmarthamājñātuṃ
pratyaya(pa?)hāyaśca bhavati| parahāyaḥ parapraṇeya ityevaṃ
bhāgīyāni mohacaritasya pudgalasya liṃgāni veditavyāni||

tatra katamāni mānacaritasya pudgalasya liṃgāni| iha mānacaritaḥ pudgalo mānasthānīye vastuni
parīttepi ghanaṃ mānaparyavasthānamutpādayati| kaḥ punarvvādo madhyādhimātre[|] tasya ca
mānaparyavasthānasya dīrghakālaṃ santatimavasthāpayati| tena cānubaddho bhavati| [katamāni
mānacaritasya pudgalasya liṃgāni[|] iha mānacaritaḥ pudgalaḥ mānasthānīye vastuni parīttepighanaṃ
mānaparyavasthānamutpādayati kaḥ punarvvādo madhyādhimātre| tasya mānaparyavasthānasya
dīrghakālaṃ santatimavasthāpayati| tena cānubaddho bhavati] sa mānasthānīyairdharmairabhibhūyate|
no tu mānasthānīyāndharmāñchaknotyabhibhavituṃ| uddhatendriyaśca bhavatyunnatendriyaśco
[nnatendriyaśca] kāyamaṇḍanānuyuktaśca bhavatyadhimātramunnatāñca vācaṃ bhāṣate,
nāvanatāṃ, sātāpikagurusthānīyānāṃ ca na kālena kālaṃ yathārūpāmapacitiṃ kartā bhavati|
stabdho bhavati| apraṇatakāyo nābhi vādanavandanapratyutthānānāṃ jālisāmīcīkarmaśīla, ātmapragrāhako
bhavatyātmotkarṣo parapaṃsakaḥ| lābhakāmaḥ satkārakāmaḥ kīrtiśabdaślokakāmaḥ|utplāvanābhāṇḍonuvivedhyaśca(jyaśca)
bhavati| duḥsaṃvejya udārādhimuktiśca bhavati| mandakāruṇyaḥ
[|]adhimātraṃ cātmasattvajīvapo[ṣapu]ruṣapudgaladṛṣṭimanyubahalo bhavati| upanāhī
cetyevaṃbhāgīyāni mānacaritasya pudgalasya liṃgāni veditavyāni||

tatra katamāni vitarkacaritasya pudgalasya liṃgāni| iha vitarkacaritaḥ pudgalaḥ vitarka sthānīye
vastuni parīttepi ghanaparyavasthānamutpādayati| tacca paryavasthānaṃ dīrghakālamavasthāpayati|
tena cānubaddho bhavati| sa vitarkasthānīyairdharmairabhibhūyate| no tu vitarkasthānīyān
dharmāṃ (rmāñ) chaknotyabhibhavituṃ| asthirendriyaśca bhavati| capalendriyaḥ| traṃ
(caṃ)calendriyaḥ| vyākulendriyaḥ| [asthira] kāyakarmāntaḥ [|] cha(du) ritavākkarmāntī,
durvivejyo duḥsaṃvejyaḥ, prapaṃcārāmaḥ prapaṃcarataḥ| kāṃkṣābahulo, vicikitsābahulaḥ| chandikaśca
bhavatyasthiravrataḥ| aniścitavrataḥ| asthirakarmāntaḥ [|] aniścitakarmāntaḥ [|] śaṃkābahulaḥ,
pramuṣitasmṛtiḥ| vivekānabhirato, vikṣepabahulaḥ| lokacitreṣu chandarāgānusṛtaḥ
[|] dakṣonalasa ityevaṃ bhāgīyāni vitarkacaritasya pudgalasya liṃgāni veditavyāni|| idaṃ
caritaprabhedena pudgalavyavasthānaṃ veditavyam||

tatra praṇidhānaprabhedena pudgalavyavasthānaṃ| asti pudgalaḥ śrāvakayāne kṛtapraṇidhānaḥ [|]
asti pratyekabuddhayāne [|] asti mahāyāne [|] tatra yoyaṃ pudgalaḥ| śrāvakayāne kṛtapraṇidhānaḥ
samyakchrāvakagotraḥ syātpratyekabuddhagotraḥ| syānmahāyānagotraḥ| tatrayoyaṃ pudgalaḥ
pratyekāyāṃ bodhau kṛtapraṇidhānaḥ sopi syātpratyekabuddhagotraḥ, syācchāvakagotraḥ,
syānmahāyānagotraḥ [|] tatra yoyaṃ pudgalo mahāyāne kṛtapraṇidhānaḥ sopi syāchrāvakagotraḥ,
syātpratyekabuddhagotraḥ, syānmahāyānagotraḥ| tatra yoyaṃ śrāvakagotraḥ pudgalaḥ pratyekayāmbodhau,
anuttarāyāmvā samyaksaṃbodhau kṛtapraṇidhānaḥ| sa śrāvakagotratvādavaśyamante
kāle tatpraṇidhānaṃ vyāvartyaṃ śrāvakayānapraṇidhāna evāvatiṣṭhate| evaṃ pratyekabuddhayānagotro
mahāyānagotro veditavyaḥ|

tatra bhavatyeṣāṃ pudgalānāṃ praṇidhānasaṃbhāraḥ praṇidhānavyatikaraḥ| no tu gotrasaṃbhāro,
gotravyatikaraḥ| asmiṃstvarthe śrāvakayānapraṇidhānā [ḥ]śrāvakagotrāścaite pudgalā veditavyāḥ||
evaṃ praṇidhānaprabhedena pudgalavyavasthānaṃ bhavati||

kathaṃ pratipatprabhedena pudgalavyavasthānaṃ bhavati| eṣāṃ yathoddiṣṭānāṃ yathāparikīrttitānāṃ
pudgalānāṃ catasṛbhiḥ pratipadbhirniryāṇaṃ bhavati| katamābhiścatasṛbhiḥ [|] asti pratipad
duḥkhā dhandhābhijñā| [asti pratipad duḥkhā kṣiprābhijñā]| asti pratipatsukhā dhandhābhijñā
asti pratipatsukhā kṣiprābhijñā|| tasya mṛdvindriyasya pudgalasya mauladhyānalābhino
yā pratipadiyamucyate duḥkhā dhandhābhijñā| tatra tīkṣṇendriyasya pudgalasya mauladhyānalābhino
yā pratipadiyamucyate duḥkhā kṣiprābhijñā| tatra mṛdvindriyasya pudgalasya mauladhyānalābhino
yā pratipadiyamucyate sukhā dhandhābhijñā| tatra tīkṣṇendrisya pudgalasya mauladhyānalābhino
yā pratipadiyamucyate sukhā kṣiprābhijñā| evaṃ pratipatprabhedena pudgalavyavasthānaṃ
veditavyaṃ||

tatra kathaṃ mārgaphalaprabhedena pudgalavyavasthānaṃ veditavyaṃ| tadyathā| caturṇṇāṃ pratipannakānāṃ
strota āpattiphalapratipannakasya sakṛdāgāmiphalapratipannakasya anāgāmiphalapratipannakasya,
arhatta(arhattva) phalapratipannakasya, caturṇṇāṃ phalasthānāṃ srota āpannasya,
sakṛdāgāminaḥ| anāgāminorhataśca ye pratipannakamārgā vartante| te pratipannakāsteṣāṃ
pratipannakamārgeṇa vyavasthānaṃ| yerhatphalaśrāmaṇyaphalavyavasthitāsteṣāṃ [mārgapha] lavyavasthānamevaṃ
mārgaphalaprabhedena pudgalavyavasthānaṃ bhavati||

kathaṃ prayogaprabhedena pudgalavyavasthānaṃ bhavati| tadyathā śraddhānusāridharmānusāriṇā [|]
yaḥ pudgalaḥ śraddhānusāreṇa prayuktaḥ| sa śraddhānusārī, yo dharmeṣu parapratyayavinayānusāreṇa
prayuktaḥ sa dharmānusārī| evaṃ prayogaprabhedena pudgalavyavasthānaṃ bhavati|

tatra kathaṃ samāpattiprabhedena pudgalavyavasthānaṃ bhavati| tadyathā kāyasākṣiṇaḥ (sākṣī)
aṣṭau vimokṣān kāyena sākṣātkṛtyopasampadya viharati| na ca sarvveṇa sarvvamāsravakṣayamanuprāpto
bhavati| rūpī rūpāṇi paśyati| adhyātmamarūpasaṃjñāṃ bahirdhā rūpāṇi paśyati| śubhavimokṣaṃ
kāyena sākṣātkṛtyopasampadya viharati| ākāśānantyāyatanaṃ, vijñānānantyāyatanaṃ,
ākiñcanyāyatanaṃ, naiva saṃjñā nāsaṃjñāyatanaṃ, saṃjñāvedayitani rodhamanulomapratilomaṃ samāpadyate
ca, vyuttiṣṭhate ca| evaṃ samāpattiprabhedena pudgalavyavasthānaṃ bhavati|

kathamupapattiprabhedena| pudgalavyavasthānaṃ bhavati| tadyathā saptakṛdbhavaparamasya, kulaṃkulasya,
ekavīcikasyāntarāparinirvvāyiṇaḥ upapadyaparinirvvāyiṇaḥ, ūrdhvaṃsrotasaśca| evamupapattiprabhedena
pudgalavyavasthānaṃ bhavati|

kathamaparihāṇiprabhedena| pudgalavyavasthānaṃ bhavati| tadyathā samayavimuktasyārhataḥ yo bhavyo
dṛṣṭadharmasukhavihārebhyaḥ parihāṇāya, aparihāṇiprabhedena punarvyavasthānaṃ|| akopyadharmakasyārhataḥ
yo na bhavyo dṛṣṭadharmasukhavihārebhyaḥ parihāṇāya[|]eva maparihāṇiprabhedena
pudgalavyavasthānaṃ bhavati|

tatra kathamāvaraṇaprabhedena pudgalavyavasthānaṃ bhavati| tadyathā prajñāvimuktasyobhayatobhāgavimuktasyārhataḥ|
tatra prajñāvimuktorhan kleśāvaraṇavimukto, na samāpattyāvaraṇāt| ubhayatobhāgavimuktastu|
arhan| kleśāvaraṇācca vimuktaḥ, samāpattyāvaraṇācca tasmādubhayatobhāgavimukta
ityucyate| evamāvaraṇaprabhedena pudgalavyavasthānaṃ bhavatyebhistribhirbhedairyayoddiṣṭairyathoddiṣṭānāṃ
pudgalānāṃ yathākramaṃ vyavasthānaṃ veditavyam||

tatrālambanaṃ katamat| āha[|]catvāryāryālambanavastūni| katamāni catvāri| vyāpyālambanaṃ, caritaviśodhamālambanaṃ
kauśalyālambanaṃ, kleśaviśodhanaṃ cālambanaṃ|

tatra vyāpyālambanaṃ katamat| āha| tadapi caturvidhaṃ| tadyathā savikalpaṃ pratibimbaṃ, nirvikalpaṃ
pratibimbaṃ, vastuparīttatā| kāryapariniṣpattiśca|

tatra savikalpaṃ pratibimbaṃ katamat| yathāpīhaikatyaḥ saddharmaśravaṇaṃ vā avavādānuśāsanīmvā
niśritya, dṛṣṭamvā, śrutamvā, parikalpitaṃ vopādāya jñeyavastusabhāgaṃ sa vikalpaṃ pratibimbaṃ
samāhitabhūmikai rvipaśyanākārairvipaśyati| vicinoti| pravicinoti| parivitarkayati|
parimīmānsā (māṃsā) māpadyate|

tatra jñeyamvastu [|] tadyathā aśubhā vā, maitrī vā, idaṃpratyayatāpratītyasamutpādo vā, dhātuprabhedo
vā, ānāpānasmṛtirvvā| skandhakauśalyamvā, dhātukauśalyamāyatanakauśalyaṃ, pratītyasamutpādakauśalyaṃ,
sthānāsthānakauśalyaṃ| adhobhūmīnāmaudārikatvaṃ| uparibhūmīnāṃ sātatyaṃ,
samudayasatyaṃ, nirodhasatyaṃ, mārgasatyamidamucyate| jñeyamvastu|

tasyāsya jñeyavastunaḥ avavādānuśāsanīmvā āgamya, saddharmapra (śra)vaṇaṃ vā, tanniśrayeṇa samāhitabhūmikaṃ
manaskāraṃ saṃmukhīkṛtya, tāneva dharmānadhimucyate| tadevaṃ jñeyamvastuni
(stvadhi)mucyate| sa tasmin samaye pratyakṣānubhāvika itivā [dhi]mokṣaḥ pravarttate| jñeyaṃvastuni
(stviti) ca| tajjñeyamvastu pratyakṣībhūtaṃ bhavati| samavahitaṃ, saṃmukhībhūtaṃ,
na punaranyattajjātīyaṃ dravyamapi tvadhimokṣānubhavaḥ| sa tādṛśā(śo) manaskārānubhavaḥ
samāhitabhūmiko, yena tasya jñeyasya vastunaḥ anusadṛśaṃ tad bhavati (|) pratibhāsaṃ, yena
taducyate| jñeyavastubhāvaṃ (-sabhāgaṃ) pratibimbimiti| yadayaṃ (dimaṃ) yoga[ṃ] santīrayaṃstasmin
prakṛte, jñeye vastuni parīkṣya guṇadoṣāvadhāraṇaṃ karoti| idamucyate savikalpaṃ
pratibimbaṃ [|]

nirvikalpaṃ (|) pratibimbaṃ katamat| ihāyaṃ yogī pratibimbānnimittamudgṛhya na punaḥ vicinoti|
prativicinoti| parivitarkayati| parimīmānsā (māṃsā)māpadyate| api tu tadevālambanamasaktañcārthākāreṇa
tannimittaṃ śamayati| api tu navākārayā cittasthityā adhyātmameva cittaṃ sthāpayati|
saṃsthāpayati| avasthāpayatyupasthāpayati| damayati| śamayati| [vyupaśamayati]|
ekotīkaroti| samādhatte [|] tasya tasminsamaye nirvikalpaṃ tatpratibimbaṃ ālambanaṃ bhavati|
yatrāsāvekāṃśenaikāgrāṃ smṛtimavasthāpayati (|) tadālambanaṃ, no tu vicinoti| parivitarkayati|
parisīmānsā (māṃsā) māpadyate| tacca pratibimbaṃ pratibimba mityucyate| itīmāni tasya
jñeyavastusabhāgasya pratibimbasya paryāyanāmāni veditavyāni|

vastupapannatā (vastuparyantatā) katamā| yadālambanasya yadbhāvikatā yathāvadbhāvikatā| yathāvadbhāvikatā
ca|

tatra yāvadbhāvikatā katamā| yasmātpareṇa rūpaskandho vā, vedanāskandho vā, saṃjñāskandho [vā],
saṃskā[ra]skandho vā, vijñānaskandho vā, vijñānaskandho veti| sarvasaṃskṛtavastusaṃgrahaḥ
paṃcabhirdharmaiḥ sarvadharmasaṃgraho dhātubhirāyatanaiśca sarvajñeyavastusaṃgrahaśca|
āryasatyairiyamucyate yāvadbhāvikatā||

tatra yathāvadbhāvikatā katamā| yā ālambanasya bhūtatā| tathatā ca tasṛbhiryuktibhiḥ| yuktyupetatā|
yadutāpekṣā (|) yuktyā, kāryakāraṇayuktyā|upapattisādhanayuktyā| dharmatāyuktyā ca|
iti yā cālambanasya yāvadbhāvikatā, yā ca yathāvadbhāvi[ka]tā tadekatyamabhisaṃkṣipya vastuparyantatetyucyate|

tatra kāryapariniṣpattiḥ katamā| yadasya [yogina]āsevanānvayā [d]bhāvanānvayād bahulīkārānvayācchamathavipaśyanāyā
[ḥ] pratibimbālambano manaskāraḥ| sa paripūryate, tatparipūryā pratibimbālambano
manaskāraḥ| sa paripūryate| tatparipūryā(ś)cāśrayaḥ parivarttate| sarvadauṣṭhulyāni
ca pratipraśrabhyante| āśrayaparivṛtteśca pratibimbamatikramya tasminneva jñeye vastuni
nirvikalpaṃ pratyakṣaṃ jñānadarśanamutpadyate| prathamadhyānasamāpattuḥ, prathamadhyānalābhinaḥ
prathamadhyānagocare, dvitīyatṛtīyacaturthadhyānasamāpattuḥ| caturthadhyānalābhinaḥ|
caturthadhyānagocare, ākāśānantyāyatanavijñānānantyāyatanākiṃcanyāyatana-naivasaṃjñānāsaṃjñāyatanasamāpattustallābhinastadgocare[|]iyamucyate
kārya pariniṣpattiḥ||

tānyetāni bhavati| catvāryālamba navastūni| sarvatragāni sarveṣvālambaneṣvanugatāni atītānāgapratyutpannaissamyaksaṃbuddhairdeśitāni|
tenaitadbāhyālambanamityucyate| api caitadālambanaṃ
śamathapakṣyaṃ, vipaśyanāpakṣyaṃ, sarvavastukaṃ, bhūtavastukaṃ, hetuphalavastukaṃ ca|
tena tadvyāpītyucyate|

yattāvadāha| savikalpaṃ pratibimbamiti| idamatra vipaśyanāpakṣyasya[|]yatpunarāha| vastuparyantateti|
idamatra sarvavastukatāyā bhūtavastukatāyāśca| yadāha| kāryapariniṣpattiriti| idamatra
hetuphalasambandhasya|

yathoktambhagavatā| āyuṣmantaṃ revatamārabhya[|] evamanuśrūyate| āyuṣmān revato bhagavantaṃ
praśnamaprākṣīt| kiyatā, bhadanta, bhikṣuryogā, [(gī) yogā]cāra ālambane cittamupanibaddhaḥ,
katamasminnālambane cittamupanibaghnātīti| kathaṃ punarālambanai(ne)cittamupanibaddhaṃ
sūpanibaddhaṃ bhavati| sādhu, sādhu, revata, sādhu khalu tvaṃ revata| etamarthaṃ pṛcchati
(si)| tena hi śrṛṇu ca, sādhu ca, manasi kuru, bhāṣiṣye [|] iha, revata bhikṣuryogī yogācāraḥ
caritamvā viśodhayitukāmaḥ, kauśalyamvā kartukāmaḥ| āsravebhyo vā cittaṃ vimocayitukāmaḥ|
anurūpe cālambane cittamupanibadhnāti| pratirūpe ca samyageva copanibaghnāti| tatra cānirākṛtadhyāyī
bhavati|

kathamanurūpe ālambane cittamupanibaghnāti| [sa ce] drevata, bhikṣuryogī yogācāraḥ (ro) rāgacarita
eva, sa na śubhālambane cittamupanibaghnāti| evamanurūpe ālambane cittamupanibaghnāti|
dveṣacarito vā punarmaitryāṃ, mohacarito vā idaṃ pratyayatāpratītyasamutpāde, mānacarito
dhātuprabhede| sa cedrevata, sa bhikṣuryogī yogācārovitarkacarita eva ānāpānasmṛtau cittamupanibaghnāti|
evaṃ sonurūpe ālambane cittamupanibaghnāti| sa cetsa, revata, bhikṣuḥ saṃskārāṇāṃ
svalakṣaṇe saṃmūḍhaḥ, kintu kauśalye cittamupanibaghnāti| hetusaṃmūḍho dhātukauśalye,
pratyayasaṃmūḍha āyatanakauśalye, kāmadhātorvvāvairāgyaṃ karttukāmaḥ, kāmānāmaudārikatve,
rūpāṇāṃ śāntatve, rūpebhyo vā vairāgyaṃ karttukāmaḥ| rūpāṇāmaudārikatve ārūpyaśāntatāyāṃ
ca cittamupanibaghnāti| sarvvatra vā satkāyānnirvekṣukāmo, vimoktukāmaḥ, duḥkhasatye
(ṣu) samudayasatye, nirodhasatye, mārgasatye cittamupanibaghnāti| evaṃ hi, revata, bhikṣuryogī
yogācāraḥ| anurūpe ālambane cittamupanibaghnāti| iha revata, bhikṣuryadyadeva jñeyaṃ
vastu nicettukāmo bhavati, pracettukāmaḥ| parivitarkayitukāmaḥ| parimīmānsa (māṃsa)yitukāmaḥ|
tacca tena pūrvvameva dṛṣṭamvā bhavati| śrutamvā| matamvā| vijñātamvā[|]sa tadeva dṛṣṭamadhipatiṃ
kṛtvā, śrutaṃ, mataṃ, vijñātamadhipatiṃ kṛtvā, samāhitabhūmikenamanaskāreṇa manasikaroti|
vikalpayatyadhimucyate| sa na tadeva jñeyamvastu samāhitaṃ sammukhībhūtaṃ paśyatyapi
tu tatpratirūpakamasyotpadyate| tatpratibhāsamvā, jñānamātramvā, darśanamātramvā, pratismṛtamātramvā
yadālambanamayaṃ bhikṣuryogī yogācāraḥ samyagevālambane cittamupanibaghnāti|
sa cedayaṃ, revata, bhikṣuryogī yogācāra ālambane cittamupanibaghnātyā (ti yā) vad(j)
jñeyaṃ jñātavyaṃ bhavati| tacca yathābhūta [maviparītacittaṃ (ta)mevaṃ hi, revata, bhikṣuryogī
yogācā]raḥ| samyagevālambane cittamupanibaghnāti| kathaṃ ca, revata, bhikṣuryogī yogācāra[ḥ]
anirākṛtadhyāsī (yī) bhavati| sa cetsa, revata, bhikṣurevamālambane samyakprayujyamāna
[ḥ]sātatyaprayogī ca bhavati| satkṛtyaprayogī ca| kālena ca kālaṃ śamathanimittaṃ bhāvayati|
pragrahanimittamupekṣāni mittamāsevanānvayād bhāvanānvayādvahulīkārānvayātsarvadauṣṭhulyānāṃ
pratipraśrabdherāśrayapariśuddhimanuprāpnoti| sparśayati (spṛśati)| sākṣātkaroti|
jñeyavastupratyavekṣatayā ca ālambanapariśuddhiṃ, rāgavirāgāccittapariśuddhimavidyā [vi]rāgāt
(|) jñānapariśuddhimadhigacchati| sparśayati (spṛśati), sākṣātkaroti| evaṃ hi sa,
revata, bhikṣuryogī yogācāraḥ anirākṛtadhyāyī bhavati| yataśca revata, bhikṣurasminnālambane
cittamupanibadhnātyevaṃ cālambane cittamupanibadhnātyevamasya taccittamālambane sūpanibaddhaṃ
bhavati|

|| tatra gāthā||

nimitteṣu caranyogī sarvabhūtārthavedakaḥ|bimbadhyāyī sātatikaḥ pāriśuddhi vigacchati||

tatra yattāvadāha|| nimitteṣu caranyogī anena tāvacchamathanimitte, pragrahanimitte, upekṣānimitte
satatakāritā cākhyātā|| yatpunarāha| sarvabhūtārthavedaka iti| anena vastuparyantatā
ākhyātā|| yatpunarāha| bimbadhyāyī sātatikaḥ| ityanena savikalpaṃ nirvikalpañca pratibimbamākhyātam|
yatpunarāha| pāriśuddhiṃ vigacchatītyanena kārya[pari] niṣpattirākhyātā|| punarapi
coktaṃ bhagavatā||

cittanimittasya kovidaḥpravivekasya (prāvivekyasya?) ca vidante rasaṃ|dhyāyī nipakaḥ pratismṛtobhuṃkte
prītisukhaṃ nirāmiṣaṃ [||]

tatra yattāvadāha, cittanimittasya kovida ityanena savikalpaṃ nirvikalpaṃ ca pratibimba [ṃ]
nimittaśabdenākhyātaṃ| vastupaparyantatā kovidaśabdena| yatpunarāha| prāvivekyasya ca vidante
rasamityanenālambane samyakprayuktasya prahāṇārāmatā bhāvanārāmatā cākhyātā| yatpunarāha|
dhyāyī nipaka[ḥ] pratismṛta ityanena śamathavipaśyanāyā bhāvanāsātatyamākhyātam|| yatpunarāha|
bhuṃkte prītisukhaṃ nirāmiṣamityanena kāyapariniṣpattirākhyātā|| tadevaṃ satyetadvyāpyālambanamāptāgamaviśuddhaṃ
veditavyaṃ|| yuktipatitaṃ ca| idamucyate vyāpyālambanaṃ||

tatra caritaviśodhanamālambanaṃ katamat|| tadyathā aśubhā[|]maitrī| idaṃ pratyayatāpratītyasamutpādaḥ|
dhātuprabhedaḥ| ānāpānasmṛtiśca|

tatrāśubhā katamā| āha[|] ṣaḍavidhā aśubhā| tadyathā pratyaśubhatā| duḥkhāśubhatā| avarāśubhatā|
āpekṣikī aśubhatā| kleśāśubhatā| prabhaṃgurāśubhatā ca|

tatra pratyaśubhatā katamā| āha| pratyaśubhatā adhyātmaṃ copādāya, bahirdhā copādāya veditavyā||

tatrādhyātmamupādāya| tadyathā-keśā, romāṇi, nakhā, dantā, rajo, malaṃ, tvaṅmānsa(māṃsa)masthi,
snāyu[ḥ], sirā, vṛkkā (kkaṃ), hṛdayaṃ, plīhakaṃ, klomaṃ, antrānyaṇtraguṇā, āmāśayaṃ (yaḥ),
pakvāśayaṃ(yaḥ), mūtraṃ, purīṣamaśru, svedaḥ, kheṭā, śiṃghāṇakaṃ, vasā, lasīkā, majjāmedaḥ,
pittaṃ, śleṣmā, pūyaḥ, śoṇitamastakaṃ, mastakaluṃgaṃ, prasrāvaḥ|

tatra bahirdhā copādāya aśubhā (aśubhatā) katamā| tadyathā vinīlakambā, vipūyakamvā, vibhadrātmakamvā,
vyādhmātma(ta)kamvā, vikhādita(ka)mvā| vilohitakamvā| vikṣiptakamvā| asthi vā|
śaṃkalikāṃ (kā)vā| uccārakṛtamvā, prasrāvakṛtamvā, kheṭākṛtamvā, śiṃghāṇakakṛtamvā, rudhiramrakṣitamvā,
pūyamrakṣitamvā, gūthakaṭhillamvā, syandanikā vā| ityevaṃ bhāgīyā bahirdhopādāya
pratyaśubhatā veditavyā|

yā cādhyātmamupādāya| yā ca bahirdhopādāyāśubhatā| iyamucyate| pratyaśubhatā|

tatra duḥkhāśubhatā katamā| yadduḥkhavedanīyaṃ sparśaṃ pratītyotpadyate| kāyikacaitasikamasātaṃ
vedayitaṃ vedanāgata miyamucyate| duḥkhāśubhatā|

tatrāvarāśubhatā katamā| yatsarvanihīnamvastu, sarvanihīno dhātustadyathā kāmadhātuḥ, yasmātpunarhīnataraścāvarataraśca,
pratikruṣṭataraścāsau dhāturnāsti| iyamucyate avarāśubhatā|

āpekṣikī aśubhatā katamā| tadyathā tadekatyamvastu śubhamapi sadanyacchubhataramapekṣyāśubhataḥ
khyāti| tadyathā| ārūpyānapekṣya rūpadhāturaśubhataḥ khyāti| satkāyanirodhanirvāṇamapekṣya
yāvadbhavāgramaśubhaśca (bha iti) saṃkhyāṃ gacchati| iyamevaṃ bhāgīyāpekṣikī aśubhatā
[|]

traidhātukāvacarāṇi(|) sarvāṇi saṃyojana(|)bandhanā [nya] nuśayopakleśāśubhatetyucyate (-śā
aśubhatetyucyate)||

tatra prabhaṃgurāśubhatā katamā| yā paṃcānāmupādānaskandhānāmanityatā, adhruvānāśvāsikatā, vipariṇāmadharmatā
itīyamaśubhatā rāgacaritasya viśuddhaye| ālambanaṃ tatra rāgastadyathā|
adhyātmaṃ kāmeṣu kāmachandaḥ (cchandaḥ), kāmarāgaḥ, bahirdhā kāmeṣu maithunachandaḥ (cchandaḥ),
maithunarāgaḥ| viṣayachandaḥ (cchandaḥ)| viṣayarāgaḥ| rūpachando (cchando) rūparāgaḥ
satkāyacha(ccha)ndaḥ satkāyarāgaśceti| ayaṃ pañcavidho rāgaḥ| tasya pañcavidhasya rāgasya
prahāṇāya, prativinodanāya| asamudācārāya| ṣaḍvidhā aśubhatā ālambanaṃ| tatrādhyātmamupādāya|
pratyaśubhatālambanena adhyātmaṃ kāmeṣu kāma[c]chandāt kāmarāgāccittamviśodhayati| bahirdhopādāya
pratyaśubhatālambanena bahirdhā taiḥ rāgāccaturvidhā[d] rāgapratisaṃyuktādvarṇṇarāgasaṃsthānarāgasparśarāgopacārarāgapratisaṃyuktāccittaṃ
viśodhayati|

tatra yadā vinīlakamvā, vipūyakamvā, vimadrāmakamvā, vyādhmātmakamvā, vikhāditakaṃ vā manasi
karoti| tadā varṇṇarāgāccittaṃ viśodhayati| yadā punarvilohitakaṃ vā manasi karoti| tadā
saṃsthānarāgāccittaṃ viśodhayati| yadā punarasthi vā śaṃkalikāmvā manasi karoti| tadā sparśarāgāccittaṃ
viśodhayati| yadā vikṣiptakaṃ manasikaroti tadā upacārarāgāccittaṃ viśodhayati|
ataeva bhagavatā bahirdhopādāya pratyaśubhatā sā catasṛṣu śiva pathikā [su vya] vasthāpitā|
yā yaivānena śivapathikā dṛṣṭā bhavati| ekāhamṛtā vā, saptāhamṛtā vā, kākaiḥ kuraraiḥ
khādyamānā, gṛdhraiḥ, śvabhiḥ, śrṛgālaiḥ| tatra tatremameca (va) kāyamupasaṃharati| ayamapi
me kāya evaṃ bhāvī, evaṃ bhūta, evaṃ dharmatāmanatīta iti| anena tāvadvinī lakamupādāya
yāvadvikhāditakamākhyātaṃ|

yatpunarāha| yā anena śivapathikā dṛṣṭā bhavati| apagatatvaṅmānsa(māṃsa)śoṇitamvā sūpanibaddhetyanena
vilohitakamākhyātaṃ|

yatpunarāha| yānyeva śivapathikāsthānāni pṛṣṭhīvaṃśo, hanunakraṃ, dantamālā, śiraḥkapālaṃ tathā
bhinnapratibhinnāni ekavārṣikāni dvivārṣikāni (rṣikāṇi)| yāvatsaptavāṣi(rṣi)kāni (ṇi)śvetāni
śaṃkhanibhāni| kapotavarṇṇāni pānsu(pāṃsu) varṇṇavyatimiśrāṇi dṛṣṭāni bhavantītyanena
vikṣiptakamākhyātaṃ|

evaṃ pratyaśubhatālaṃbanena bahirdhā pratisaṃyuktena maitrena(ṇa) rāgāccittaṃ viśodhayati| tatra
duḥkhatāśubhatālambanenāvarāśubhatālambanena ca| viṣayapratisaṃyuktātkāmarāgāccittaṃ
viśodhayati| tatrāpekṣāśubhatālambanena rūparāgāccittaṃ viśodhayati| tatra kleśāśubhatālambanena
prabhaṃgurāśubhatālambanena ca kā(ma)bhavāgramupādāya sarvasmātkāya(ma) rāgāccittaṃ
viśodhayati| idaṃ tāvadrāgacaritasya caritaviśodhanena sālambanaṃ saṃbhavaṃ pratyetaducyate|
sarvvaṃ sarvvākāramaśubhatālambanaṃ| saṃgṛhītaṃ bhavatyasmiṃstvarthe pratyaśubhatai vābhipretā|
tadanyā tvaśubhatā tadanyasyāpi caritasya viśuddhaye| ālambanaṃ||

tatra maitrī katamā| yo mitrapakṣe vā, amitrapakṣe vā| udāsīnapakṣe vā| hitā[dhyā] śayamupasthāpya
mṛdumadhyādhimātrasya sukhasyopasaṃhārāyādhimokṣaḥ| samāhitabhūmikaḥ| tatra yoyaṃ mitrapakṣaḥ|
amitrapakṣa udāsīnapakṣaśca [|] idamālambanaṃ| tatra yo hitādhyāśayaḥ, sukhopasaṃhārāya
cādhimokṣaḥ samāhitabhūmikaḥ ayamālambaka iti (|) yaccālambanaṃ| yaścālambakastadekatyamabhisaṃkṣipya
maitrītyucyate|

tatra yattāvadāha maitrīsahagatena cittenetyanena triṣu pakṣeṣu mitrapakṣe, amitra pakṣe, udāsīnapakṣe
hitadhyāśaya ākhyātaḥ|

yatpunarāha| avaireṇāsampannenāvyābādhenetyanena tasyaiva hitādhyāśayasya trividhaṃ lakṣaṇamākhyātaṃ||

tatrāvairatayā hitādhyāśayaḥ sā punaravairatā dvābhyāṃ padābhyāmākhyātā (ḥ)| asamarthatayā avyābādhata
[yā ca] tatrāpratyanīkabhāvasthānārthenāsamarthatā| apakārā viṣaṣṭanārthena avyābādhyatā
(avyābādhatā)|

yatpunarāha| vipulena mahadgatena pramāṇenetyanena mṛdumadhyādhimātrasya sukhasyopasaṃhāra ākhyātaḥ|
kāmāvacarasya, prathamadvitīyadhyānabhūmikasya vā, tṛtīyadhyānabhūmikasya vā [|]
yatpunarāha| adhimucyasyāni rvvo ( )pasampadya viharatītyanena sukhopasaṃhārādhimokṣaḥ| samāhitabhūmika
ākhyātaḥ| sa punareṣa sukhopasaṃhāro hitādhyāśayaparigṛhītaḥ| ādhimokṣikaḥ|
manaskārānugataḥ| aduḥkhāsukhite mitrapakṣe, amitrapakṣe, udāsīnapakṣe, sukhakāme veditavyaḥ|
yastu duḥkhito vā, aduḥkhito vā punarmitrapakṣaḥ| amitrapakṣa udāsīnapakṣo vā [|]tatra
yo duḥkhitaḥ sa karuṇāyā ālambanaṃ| yaḥ sukhitaḥ sa muditāyā ālambanamiyamucyate maitrī[|]
tatra vyāpādacaritaḥ pudgalaḥ maitrī bhāvayan sattveṣu yo vyāpādastaṃ pratanu karoti| vyāpādāccittaṃ
pariśodhayati||

tatredaṃpratyayatāpratītyasamutpādaḥ katamaḥ| yattriṣvadhvasu saṃskāramātraṃ, dharmamātraṃ,
vastumātraṃ, hetumātraṃ, phalamātraṃ, yuktipatitaṃ, yadutāpekṣā yuktyā, kāryakāraṇayuktyā|
upapattisādhanayuktyā ca| dharmāṇāmeva dharmāhārakatvaṃ| niṣkārakavedakatvaṃ ca| idamucyate|
idaṃpratyayatāpratītyasamutpādālambanaṃ| yadālambanaṃ manasi kurvvan mohādhikaḥ pudgalo
mohacaritaḥ mohaṃ prajahāti| tanūkaroti| [moha] caritāccittaṃ viśodhayati||

tatra dhātuprabhedaḥ katamaḥ| tadyathā ṣaḍdhātavaḥ| pṛthivīdhāturabdhātustejodhāturvāyudhāturākāśadhāturvijñānadhātuśca|

tatra pṛthivīdhāturdvividhaḥ| ādhyātmiko bāhyaśca| tatrādhyātmiko yadasminkāye adhyātmaṃ pratyātmaṃ
khakkhaṭaṃ kharataramupādattaṃ| bāhyaḥ punaḥ pṛthivīdhāturyadbāhyaṃ khakkhaṭaṃ kharagatamanu
(mu?) pagatamanu (mu?) pādattaṃ|

sa punaradhyātmikapṛthivīdhātuḥ katamaḥ| tadyathā keśā, romāṇi, nakhā, dantā, rajo,malaṃ, tvaṅmānsamasthi,
snāyu [ḥ], sirā, vṛkkā(kkaṃ), hṛdayaṃ, plīhakaṃ, klomamantrāṇyantraguṇāḥ| āmāśayaḥ|
pakvāśayaḥ| yakṛtpurīṣamayamucyate ādhyātmikaḥ pṛthivīdhātuḥ|

sa punarbāhyaḥ pṛthivīdhātuḥ katamaḥ| kāṣṭhāni vā, loṣṭhāni vā, śarkarā vā, kaṭhillā vā, vṛkṣā
vā, parvatāgrā vā, iti vā punaranyopyevaṃbhāgīyaḥ ayamucyate bāhyaḥ pṛthivīdhātuḥ||

abdhātuḥ katamaḥ| abdhāturdvividhaḥ| ādhyātmiko bāhyaśca|

tatrādhyātmika kopdhātuḥ(bdhātuḥ) katamaḥ| yadadhyātmaṃ pratyātmaṃ snehaḥ snehagataṃ| āpaḥ abdhātumupagatamupādātuṃ
(abdhātugatamupagatamupādattaṃ)| tadyathā aśru, svedaḥ| kheṭaḥ śiṃghāṇakaḥ|
basā, lasīkā, majjā, medaḥ, pittaṃ, śleṣmā, pūyaḥ, śoṇitaṃ, mastakaṃ, mastakaluṃgaṃ,
praśrāvoya (srāvo'ya)mucyate ādhyātmikobdhātuḥ|

bāhyobdhātuḥ katamaḥ| yadbāhyamāpaḥ apgataṃ (abgataṃ), snehaḥ snehagatamanu(tamu)pagatamanu(tamuṃ)pādattaṃ|
tatpunarutso vā, sarāṃsi vā, taḍāgā vā, nadyo vā,prasravaṇāni vā, iti yo vā
punaranyopyevaṃbhāgīyoyamucyate bāhyobdhātuḥ||

tejodhātuḥ katamaḥ| tejodhāturdvividhaḥ ādhyātmiko bāhyaśca||

tatrādhyātmikastejodhātuḥ katamaḥ| yadadhyātmaṃ pratyātmaṃ tejastejogatamūṣmā ūṣmāgatamupagatamupādattaṃ|
tadyathā yadasminkāye tejo yenāyaṃ kāya ātapyate| saṃtapyate, paritapyate| yena
cāśitapītakhāditāsvāditaṃ samyaksukhena paripākaṃ gacchati| yasya cotsadatvāt jārito jārita
iti saṃkhyāṃ gacchati||

bāhyastejodhātuḥ katamaḥ| yadbāhyaṃ tejastejogatamūṣmā(ṣma) gatamanu (mu)pagatamanu(mu)pādattaṃ|
tatpunaryanmanuṣyā araṇīsahagatakebhyo gomayacūrṇṇebhyaḥ samanveṣate(nte)| yattūtpannaṃ
grāmamapi dahati| grāmapradeśamapi| nagaramvā, nagarapradeśamvā, janapadamvā, janapadapradeśamvā,
dvīpamvā, kakṣamvā, dāvamvā, kāṣṭhamvā, tṛṇamvā, gomayamvādahan paraiti| iti yo
vā punaranyopyevaṃbhāgīyaḥ||

tatra vāyudhātuḥ katamaḥ| vāyudhāturdvividhaḥ| ādhyātmiko bāhyaśca|

tatrādhyātmiko vāyudhātuḥ| yadapyadhyātmaṃ pratyātmaṃ vāyurvvāyugataṃ| laghutvaṃ samudīraṇatvamupagatamupādattaṃ|
sa punaḥ santyasmin kāye ūrdhvaṃgamā vāyavaḥ, adhogamā vāyavaḥ, pārśvaśayā
vāyavaḥ| kukṣiśayā vāyavaḥ| pṛṣti(ṣṭhi) śayā vāyavaḥ| vāyvaṣṭhīlā (vātāṣṭhīlā) vāyavaḥ|
kṣurakapippalakaśastrakā vāyavaḥ| āśvāsa-praśvāsā vāyavaḥ| aṃgapratyaṃ [gānusāriṇovāyavaḥ]

bāhyo vāyudhātuḥ katamaḥ| yadbāhyaṃ vāyurvāyugataṃ laghutvaṃ, samadīraṇatvaṃ| anu(u)pagatamanu(mu)pādattaṃ[|]
santi bahirdhā pūrvā vāyavo, dakṣiṇā vāyavaḥ | uttarā vāyavaḥ paścimā vāyavaḥ|
sarajaso vāyavaḥ, arajaso vāyavaḥ, [parīttā] mahadgatā vāyavaḥ, viśvā vāyavo, vairambhā
vāyavaḥ vāyumaṇḍalakavāyavaḥ [|] bhavati ca samayaḥ yanmahān vāyuskandhaḥ samudāgataḥ
vṛkṣāgrānapi pātayati| kuḍyāgrānapi pātayati| parvatāgrānapi pātayati| pātayitvā nirupādāno
niga(nirga)cchati| ye sattvāścīvarakarṇikena vā paryeṣante, tālavṛntena vā, vidhamanakena
vā| iti vāyuranyopyevaṃbhāgīya[ḥ||]

ākāśadhātuḥ katamaḥ| yaccakṣuḥ sauṣiryamvā, śrotrasauṣiryamvā, ghrāṇasauṣiryamvā, mukhasauṣiryamvā,
kaṇṭhasauṣiryamvā | iti yena cābhyavaharati| yatra vābhyavaharati| yena vābhyavahriyate|
yadadhobhāgena pragharati| iti yo vā puranarapyopyevaṃbhāgīyaḥ [?] ayaṃ ucyate ākāśadhātuḥ||

vijñānadhātuḥ katamaḥ [|] yaccakṣurvijñānaṃ śrotraghrāṇajihvākāyamanovijñānaṃ| tat punaścittaṃ
manovijñānaṃ ca| ayamucyate vijñānadhātuḥ||

tatra mānacaritaḥ pudgala imaṃ dhātuprabhedaṃ manasi kurvvan kāye piṇḍasaṃjñāṃ vibhāvayati|
aśubhasaṃjñāṃ ca pratilabhate| na ca punastenonnatiṃ gacchati| mānaṃ pratanu karoti| tasmāccaritāccittaṃ
viśodhayati| ayamucyate dhātuprabhedaḥ| mānacaritasya pudgalasya caritaviśodhanamālambanaṃ||

tatrānāpānasmṛtiḥ katamā| āśvāsapraśvāsālambanā smṛtiriyamucyate ānāpānasmṛti [ḥ]|

tatra dvāvāśvāsau katamau|dvavau āśvāso'ntarāśvāsaśca|dvau praśvāsau katamau|dvau praśvāsontarapraśvāsaśca|

tatra śvāsaḥ yaḥ praśvāsasamanantaraṃ antarmukho vāyuḥ pravarttate| yāvannābhīpradeśāt|

tatrāntarāśvāso ya uparatesminnāśvāse na tāvatpraśvāsa utpadyate| yadantarālaviśrāmasthānasahagata
itvarakālīnastadanusadṛśo vāyurutpadyate| ayamucyatentarāśvāsaḥ|

yathāśvāso'ntarāśvāsaścaivaṃ praśvāsontara(ntaḥ)praśvāsaśca veditavyaḥ| tatrāyaṃ, viśeṣaḥ| bahirmukho
vāyuḥ pravartate bahi[ḥ] nābhīdeśamupādāya| yāvanmukhāgrānnāsikāgrā [t]tato vā punarbahiḥ|

dvāvāśvāsapraśvāsanidānau [|]katamau dvau| tadākṣe pakaṃ ca karma, nābhīpradeśasauṣiryaṃ ca|
tato vā puna [rutpannaṃ]yatkāyasauṣiryaṃ [|] dvāvāśvāsapraśvāsayoḥ saṃniśrayau katamau| dvau
kāyaścittaṃ ca| tatkasya hetoḥ[|] kāyasaṃnni (sanni) śritāścittasaṃnni (sanni) śritāścāśvāsapraśvāsāḥ
pravartante| te ca yathāyogaṃ sa cetkāyasaṃnniśritā [eva] pravarteran| asaṃjñisamāpannānāṃ,
nirodhasamāpannānāṃ asaṃjñisattveṣu deveṣūpapannānāṃ sattvānāṃ pravarteran|
sa ceccittasanniśritā eva pravartteran| tenārūpyasamāpannopapannānāṃ sattvānāṃ pravarteran|
sa cetkāyasanniśritāścittasanniśritāḥ pravarteran| te ca na yathāyogaṃ tena caturthadhyānasamāpannopapannānāṃ,
kalalagatānāñcārbudagatānāṃ, peśīgatānāṃ sattvānāṃ pravarteran|
na ca pravarttate (tante)| tasmādāśvāsapraśvāsātkāyasanniśritāści (tasmādāśvāsapraśvāsāḥ
kāyasanniśritāści) ttasanniśritāśva pravarttante tena yathāyogaṃ|

dve āśvāsapraśvāsayorgatī [|] katame dve| āśvāsayoradhogatiḥ | praśvāsayorūrdhvagatiḥ|

dve āśvāsapraśvāsayorbhūmī| katame dve| audārikaṃ ca sauṣiryaṃ, sūkṣmaṃ ca(|) sauṣiryaṃ| tatraudārikaṃ
sauṣiryaṃ nābhīpradeśamupādāya| yāvanmukhanāsikādvāraṃ| mukhanāsikādvāramupādāya
yāvannābhīpradeśasauṣiryaṃ| sūkṣmasauṣiryaṃ katamat| sarvvaṃkāyagatāni romakūpāni (pāḥ)||

catvāryāśvāsapraśvāsānāṃ paryāyanāmāni [|] katamāni catvāri| vāyava[ḥ], ānāpānāḥ, āśvāsapraśvāsāḥ|
kāyasaṃskārāśceti| tatrānyairvāyubhiḥ sādhāraṇaṃ paryāyanāmaikaṃ| yaduta vāyuriti|
asādhāraṇāni tadanyāni trīṇi|

dvāvapakṣālāvāśvāpraśvāsaprayuktasya [|] katamau dvau| aśithilaprayogatā ca, satyābhyavaṣṭabdhaprayogatāca|
tatrāśithilaprayogatayā kausīdyaprāptasya styānamiddhamvā cittaṃ paryavanaha
(hya)ti, bahirdhā vā vikṣipyate| tathābhyavaṣṭabdhaprayuktasya kāyavaiṣamyaṃ cotpadyate|
cittavaiṣamyamvā| kathaṃ kāyavaiṣamyamutpadyate| balābhinigraheṇānāśvāsapraśvāsānabhiniṣpīḍayataḥ
kāye viṣamā vāyavaḥ pravartante| yesya tatprathamatasteṣu teṣvaṃgapratyaṅgeṣu sphuranti|
ye sphārakāya (sphurakā) ityucyante| te punaḥ sphurakā vāyavo vivarddhamānā rujakā
bhavanti| yepyeteṣvaṃgapratyaṃgeṣu rujamutpādayanti| idamucyate kāyavaiṣamyaṃ|| kathaṃ cittavaiṣamyamutpadyate|
cittamvāsya vikśipyate| prāga[sau] na vā daurmanasyopāyāsenābhibhūyate|
evaṃ cittavaiṣamyamutpadyate||

asyā ānāpānasmṛteḥ pañcavidhaḥ pa[ricayo] veditavyaḥ| tadyathā gaṇanāparicayaḥ, skandhāvatāraparicayaḥ|
pratītyasamutpādāvatāraparicayaḥ| satyāvatāraparicayaḥ| ṣoḍaśākāraparicayaśca|

tatra gaṇanāparicayaḥ katamaḥ| samāsataścaturvidho gaṇanāparicayaḥ| tadyathā ekaikagaṇanā [|]
dvayaikagaṇanā [|] anulomagaṇanā| pratilomagaṇanā ca||

tatraikaikagaṇanā katamā|yadā āśvāsaḥ praviṣṭo bhavati| tadā āśvāsa praśvāsopanibaddhayā smṛtyā
ekamiti gaṇayati| yadā āśvāse niruddhe praśvāsa utpadya nirgato bhavati| tadā dvitīyaṃ
gaṇayatyevaṃ yāvaddaśa gaṇayati| eṣā hi gaṇanā saṃkhyā nātisaṃkṣiptā nātivistarā iyamucyate
ekaikagaṇanā||

dvayaikagaṇanā katamā| yadā āśvāsaḥ praviṣṭo bhavati, niruddhaśca| praśvāsa utpanno bhavati|
nirgataśca tadā ekamiti gaṇayati| anena gaṇanāyogena yāvaddaśa gaṇayati| iyamucyate| dvayaikagaṇanā|
āśvāsaṃ ca praśvāsaṃ cedaṃ dvayamekatyamabhisaṃkṣipyaikamiti gaṇayati tenocyate
dvayaikagaṇanā||

anulomagaṇanā katamā| anayaivaikaikagaṇanayā, dvayaikagaṇanayā vā, anulomaṃ yāvaddaśa gaṇayati|
iyamucyate anulomagaṇanā||

pratilomagaṇanā katamā| pratilomaṃ daśa upādāya, navāṣṭau, sapta, ṣaṭ, paṃca, yāvadekaṃ gaṇayati|
iyamucyate pratilomagaṇanā|

yadā sa ekaikagaṇanāṃ niśritya, dvayaikagaṇanāmvā, anulomagaṇanāyāṃ, pratilomagaṇanāyāṃ ca kṛtaparicayo
bhavati| na cāsyāntarāccittaṃ vikṣipyate [|] avikṣiptacittaśca gaṇayati| tadāsyottaragaṇanāviśeṣo
vyapadiśyate|

katamo gaṇanāviśeṣaḥ| ekaikagaṇanayā vā, dvayaikagaṇanayā vā, dvayamekaṃ kṛtvā gaṇayati| tatra
dvayaikagaṇanayā catvāra āśvāsapraśvāsā ekaṃ bhavati| ekaikagaṇanayā punarāśvāsapraśvāsaścaikaṃ
bhavatyevaṃ yāvaddaśa gaṇayati| evamuttarottara vṛddhyā yāvacchatamapyekaṃ kṛtvā
gaṇayati| tadā śataikagaṇanayānupūrvveṇa yāvaddaśa gaṇayati| evamasya gaṇanāprayuktasya yāvaddaśaikaṃ
kṛtvā gaṇayati| yāvacca daśa paripūrayati| tayā daśaikagaṇanayā na cāsyottarāccittamvikṣipyate|
iyatā tena gaṇanāparicayaḥ kṛto bhavati|

tasya ca gaṇanāprayuktasya sa cedantarāccittaṃ vikṣipyate tadā punaḥ pratinivartyādito gaṇayitumārabhate|
anulomamvā, pratilomamvā [|] yadā cāsya gadhayāccittaṃ svarasenaiva bāhimārga(svarasavāhimārgeṇaiva)
samārūḍhamāśvāsapraśvāsālambanopanibaddhamavyavacchinnaṃ nirantaraṃ,
pravarttamāse āśvāsa(se) pravṛttigrāhakaṃ, niruddhe āśvāse praśvāsaśūnyāvasthāgrāhakaṃ,
pravṛtte praśvāse pravṛttigrāhakaṃ, nivṛtte punarnivṛttigrāhakaṃ, avikaṃpyamavicalamavikṣepākāraṃ,
sābhirāmaṃ ca pravarttate| iyatā gaṇanābhūmisamatikramo bhavati|

punastadā gaṇayitavyaṃ bhavati| nānyatrāśvāsapraśvāsālambanaṃ cittamupanibadhyate| āśvāsapraśvāsā
anugantavyāścā [bhilakṣa]yitavyāśca sāntarāśvāsapraśvāsāḥ sapravṛttinivṛttyavasthāḥ
ayamucyate gaṇanāparicayaḥ|

sa khalveṣa gaṇanāparicayo mṛdvindriyāṇāṃ vyapadiśyate| teṣāmetad vyākṣepasthānaṃ bhavati| cittasthitaye
cittanirataye[|] anyathā gaṇanāmantareṇa teṣāṃ styānamiddhamvā cittaṃ paryavahet,
bahirdhā vā cittaṃ vikṣipyeta, gaṇanāprayuktena tu teṣāmetanna bhavati|

ye tu tīkṣṇendriyāḥ paṭubuddhayaḥ teṣāṃ punargaṇanāprayogeṇa priyārohatā bhavati| tatropadiṣṭā
evaṃ gaṇanāprayogaṃ laghu laghveva pratividhyanti| na ca tenābhiramante [|] te punarāśvāsapraśvāsālambanāṃ
smṛtimupanibadhya yatra ca pravarttante, yāvacca pravarttante| yathā ca
pravarttante, yadā ca pravarttante| tatsarvamanupracchatyupalakṣayatyupasthitayā smṛtyā
[|] ayamevaṃ rūpasteṣāṃ prayogaḥ|

tasya ca prayogasyāsevanānvayādbhāvanānvayād bahulīkārānvayātkāyapraśrabdhirutpadyate, cittapraśrabdhiśca|
ekāgratāṃ ca spṛśatyālambanābhiratiṃ ca nirgacchati| ya evaṃ kṛtaparicayo grāhyagrāhakavastumanasikāreṇa
skandhānavatarati| ye cāśvāsapraśvāsā yaścaiṣāmāśrayakāyastaṃ
manasi kurvvan rūpaskandhamavatarati| yā teṣāmāśvāsapraśvāsānāṃ tadgrāhikayā smṛtyā saṃprayuktā
anubhāvanā sa vedanāskandha ityavatarati| yā saṃjānanā [sa] saṃjñāskandha ityavatarati|
yā cāsau smṛtiryā ca cetanā, yā ca (|) tatra prajñā| ayaṃ saṃskāra ityuvatarati| yaccittaṃ,
mano, vijñānamayaṃ vijñānaskandha ityavatarati| yā tadbahulavihāritā| evaṃ skandheṣvavatīrṇṇasyāyamucyate
skandhāvatāraparicayaḥ|

yadā cānena skandhamātraṃ dṛṣṭaṃ bhavati| parijñātaṃ sasaṃskāramātraṃ, vastumātraṃ, tadā sa
eṣāmeva saṃskārāṇāṃ pratītyasamutpādamavatarati|

kathaṃ ca punaravatarati| sa evaṃ rūpamanveṣate, paryeṣate, itīye āśvāsapraśvāsāḥ kimāśritāḥ,
kiṃpratyayāstasyaivaṃ bhavati| kāyāśritā ete āśvāsapraśvāsāḥ kāyapratyayācci (ści) ttāśritāścittapratyayāśca|
kāyaḥ punaścittaṃ ca kiṃ pratyayaṃ ca [|] sa kāyaṃ (yaḥ)cittañca jīvitendriyapratyayamityavatarati|
pūrvvakaḥ saṃskāraḥ [|] sa pūrvvakaṃ saṃskāramavidyāpratyayami
(i) tyavatarati| iti hi avidyāpratyaya (ḥ) pūrvvakaḥ saṃskāraḥ sarvvasaṃskārapratyayaṃ
jīvitendriyaṃ, jīvitendriyapratyayaḥ kāyo, vijñānaṃ ca, kāyacittapratyayā āśvāsapraśvāsāḥ|
tatrāvidyānirodhāt saṃskāranirodhaḥ| saṃskāra nirodhājjīvitendriyanirodhaḥ| jīvitendriyanirodhātkāyacittanirodhaḥ
[|] kāyacittanirodhādāśvāsapraśvāsanirodhaḥ| evamasau pratītyasamutpādamatavarati|

sa tadbahulavihārī pratītyasamutpā[dākā]re kṛtaparicaya ityucyate| ayamucyate pratītyasamutpādāvatāraparicayaḥ
[|]

sa evaṃ pratītyasamutpāde kṛtaparicayo ya ete saṃskārāḥ pratītyasamutpannāḥ| anityā eta ityavatarati|
anityatvādabhūtvā [ca prati]vigacchanti| punarete abhūtvā bhavanti| bhūtvā ca prativigacchanti|
te jāti dharmāṇo, jarādharmāṇo, vyādhidharmāṇo, maraṇadharmāṇaḥ| ye jātijarāvyādhimaraṇadharmāṇaste
duḥkhā, ye duḥkhāstenātmānaḥ, asvatantrāḥ, svāmivirahitāḥ[|] evaṃ
sonityaduḥkhaśūnyānātmākārairduḥkhasatyamavatīrṇṇo bhavati| yā kācideṣā [ṃ] saṃskārāṇāmabhinirvṛttiḥ|
duḥkhabhūtā, rogabhūtā, gaṇḍabhūtā, sarvvāsau tṛṣṇāpratyayā (ḥ)| yatpunarasyā
duḥkhajanikāyāstṛṣṇāyā aśeṣaprahāṇametacchāntametatpraṇītametattamevaṃ ca me jānata, evaṃ
bahulavihāriṇastṛṣṇāyā aśeṣaprahāṇaṃ bhaviṣyatīti| evaṃ hi samudayasatyaṃ, nirodhasatyaṃ,
mārgasatyamavatīrṇṇo bhavati| sa tadbahulavihārī yadā satyānyabhisamāgacchati| ayamucyate
satyāvatāraparicayaḥ [|]

tasyaivaṃ satyeṣu kṛtaparicayasya| darśanaprahātavyeṣu dharmeṣu prahīṇeṣu bhāvanāprahātavyā
avaśiṣṭā bhavanti| yeṣāṃ prahāṇāya ṣoḍaśākāraparicayaṃ karoti|

katame punaḥ ṣoḍaśākārāḥ| smṛta āśvāsaḥ (ta āśvasan) smṛta āśvasimīti śikṣate| smṛtaḥ praśvasan
praśvasimīti śikṣate| dīrghaṃ hrasvaṃ sarvakāyapratisamvedī| āśvasan sarvakāyapratisaṃvedī|
āśvasimīti śikṣate| sarvakāyapratisaṃvedī praśvasan| sarvakāyapratisaṃvedī praśvasimīti
śikṣate| praśrabhya kāyasaṃskārānāśvasanpraśrabhyakāyasaṃskārānāśvasimīti śikṣate| praśrabhya
kāyasaṃskārān praśvasan, praśrabhya kāyasaṃskārān praśvasimīti śikṣate| prītipratisaṃvedī
sukhapratisaṃvedī śikṣate| cittasaṃskārapratisamvedī praśrabhya cittasaṃskārānāśvasan,
praśrabhya cittasaṃskārānāśvasimīti śikṣate| praśrabhya cittasaṃskārān praśvasan, praśrabhya
cittasaṃskārān praśvasimīti śikṣate| cittapratisaṃvedī| abhipramodayaṃścittaṃ, samādadhaccittaṃ,
vimocaccittaṃ āśvasan vimocayan cittaṃ vimocayatīti māśvasimīti śikṣate| vimocayaṃścittaṃ
praśvasan vimocayaṃścittaṃ praśvasimīti śikṣate| anityānudarśī, prahāṇānudarśī,
virāgānudarśī āśvasannirodhānudarśī āśvasimīti śikṣate| nirodhānudarśī praśvasannirodhānudarśī
praśvasimīti śikṣate| kaḥ punareṣāṃ vibhāgaḥ (|) ākārāṇāṃ [|] sa śaikṣo dṛṣṭa(pra)pavādo
lābhībhavati| caturṇṇāṃ smṛtyupasthānānāṃ āśvā sapraśvāsālambanaṃ ca (|) manaskāramārabhate|
avaśiṣṭānāṃ saṃyojanānāṃ prahāṇāya [|] tenāha smṛtaḥ| āśvasan smṛta āśvasimīti
śikṣate| yadā āśvāsaṃ vā praśvāsamvā ālambate tadā dīrgham āśvasimi praśvasimīti śikṣate|
yadā antarāśvāsa mantarā (ntaḥ)praśvāsaṃ vā ['']lambanīkaroti| tadā hrasvamā [śvasimi] praśvasimīti
śikṣate| tathā hi āśvāsapraśvāsā dīrghāḥ pravarttante| antarāśvāsā antara(ntaḥ)
praśvāsāśca hṛsvāste tathaiva pravarttante| tathaivopalakṣayati| jānāti| yadā sūkṣmasaurṣiyagatānāśvāsapraśvāsā
vikṣepānupraviṣṭān kāye adhimucyate| ālambanīkaroti| niruddhe ca praśvāse'ntara
(ntaḥ)praśvāse ca| anutpanne āśvāsentarāśvāse ca| praśvāsāśvāsaśūnyāṃ, tadvyupetāṃ,
tadvyavahitāṃ sitāmavasthā mālambanī karoti||

tasmin samaye praśrabhya kāyasaṃskārānāśvasan, praśrabhya, kāyasaṃskārānāśvasimīti śikṣate|
praśrabhya kāyasaṃskārān praśvasan, praśrabhya kāyasaṃskārān praśvasimīti śikṣate| api tu
khalu tasyāsevanānvayādbhāva nānvayād bahulīkarānvayāt| ye kharā, duḥsaṃsparśā, āśvāsapraśvāsāḥ
pūrvvamakṛtaparicayasya pravṛttā bhavanti| kṛtaparicayasya anye ca mṛdavaḥ sukhasaṃsparśāḥ
pravarttante| tenāha| praśrabhya kāyasaṃskārānāśvasimīti śikṣate| sa caivamānāpānasmṛtiprayogeṇa
ca yuktaḥ sa cellābhī bhavati| prathamasya vā dhyānasya, dvitīyasya vā yasmin
samaye prītipratisaṃvedī āśvasan, prītipratisaṃvedī (|) āśvasi mīti śikṣate| sa cetpunarlābhī
bhavati| niṣprītikasya tṛtīyasya dhyānasya [|] sa tasmin samaye sukhapratisaṃvedī bhavati|

tṛtīyadhyānādūrdhvaṃ ānāpānasmṛtisaṃprayogo nāsti| yena yāvattṛtīyadhyānāt parikīrtitaṃ saṃgṛhītaṃ|
tasyaivaṃ prītipratisaṃvedino vā, sukhapratisaṃvedino vā [|] sa cetkadācitkarha (rhi)
citsmṛtisaṃpramo ṣādutpadyate| asmīti vā ayamahamasmīti vā bhaviṣyāmīti vā, na bhaviṣyāmīti
vā, rūpī bhaviṣyāmyarūpī bhaviṣyāmi| saṃjñī, asaṃjñī| naiva saṃjñī, nāsaṃjñī bhaviṣyāmītyevaṃ
saṃmohasaṃjñācetanāsahagatamiñjitaṃ manthita prapañcitā(tama)bhisaṃskṛtaṃ tṛṣṇāgatamutpadyate|
ya[t]tadutpannaṃ laghu laghveva prajñayā pratividhyati| nādhivāsayati| prajahāti|
vinodayati| vyantīkaroti| evaṃ cittasaṃskārapratisaṃvedī praśrabhya cittasaṃskārānāśvasimīti
[āśvasan praśrabhya cittasaṃskārānāśvasimīti] śikṣate|

sa cetpunarlābhī bhavati maulānāṃ prathamadvitīyatṛtīyadhyānānāṃ sa cāvaśyamanāgamyasya prathamadhyānasāmantakasya
lābhī bhavati| sa taṃ ni (tanni) śrityotpannaṃ svaṃ cittaṃ pratyavekṣate|
sarāgaṃ vā, vigatarāgamvā, sadveṣamvā, vigatadveṣamvā, saṃmohaṃ(samohaṃ) vigatamohaṃ,
saṃkṣiptaṃ, līnaṃ, pragṛhītamuddhatamanuddhataṃ, vyupaśāntamavyupaśāntaṃ, samāhitamasamāhitaṃ,
subhāvitamasubhāvitaṃ, vimuktaṃ cittamavimuktaṃ cittamiti yathābhūtaṃ prajānāti| pratisaṃvedayati|
tenāha cittapratisaṃvedī|

sa yadā styāna [middha] nivaraṇe cittaṃ niśritaṃ (|) bhavati| adhyātmaṃ saṃgamayataḥ yadānyatamānyatamena
prasādanīyenālambanena saṃdarśayati| samādāpayati| samuttejayati| saṃpradīpayati|
tenāha [|]abhipramodayaṃścittaṃ [|]

yadā [puna] rauddhatyanivaraṇena kaukṛtyanivaraṇena nivṛttaṃ paśyati| abhisaṃpragṛhṇata stadā
anyatamamānyatamena prasādanīyenālambanena saṃdarśayatyadhyātmamavasthāpayati| śamayati,
samādhatte| tenāha samadadhaccitaṃ (samādadhaṃścittaṃ)[|]

yadā ca taccittamāsevanānvayād bhāvanānvayād bahulīkarānvayānnivaraṇasamudācārāya dūrī kṛtaṃ
bhavati| nivaraṇebhyo viśodhitaṃ (vimocitaṃ) [|] tenāha[|] vimocayacci (yaṃści)ttamāśvasan|
vimocayaṃścittamāśvasimīti śikṣate|

tasya nivaraṇebhyo vimuktacetaso mārgabhāvanāyā āntarāyikebhyaḥ anuśayā [a]vaśiṣṭā bhavanti|
prahātavyāḥ [|] sa teṣāṃ prahāṇāya mārgaṃ saṃmukhīkaroti yaduta saṃskārānityatāmeva sādhu
ca, suṣṭhu ca, yoniśaḥ pratyavekṣate| tenāha| anityānudarśī| tena ca pūrvvaṃ prathamadvitīyatṛtīyadhyānasanniśrayeṇānāgamyasaṃniśrayeṇa
vā punaḥ śamathayogaḥ [|] ṛjuṃ etarhi anityānudarśi
(rśī) vipaśyanāyāṃ yogaṃ karotyevaṃ asya taccittaṃ śamathavipaśyanāparibhāvitaṃ dhātuṣu
vimucyate| yadutānuśayebhyaḥ|

katame dhātavaḥ [|] yaśca prahāṇadhāturyaśca virāgadhātuḥ, yaścanirodhadhātuḥ| tatra sarvvasaṃskārāṇāṃ
darśanaprahātavyānāṃ prahāṇātprahāṇadhātuḥ| sarvvasaṃskārāṇāṃ bhāvanāprahātavyānāṃ
prahāṇādvirāga dhātuḥ| sarvopadhinirodhānnirodhadhātuḥ| sa evaṃ trīndhātūn śāntato manasi
kurvvan, kṣemata, ārogyataḥ, śamathavipaśyanāṃ bhāvayati| yenāsyāsevanānvayādbhāvānvayād
bahulīkārānvayādavaśiṣṭebhyo bhāvanāprahātavyebhyaḥ kleśebhyaścittaṃ vimucyate| tenāha|
prahāṇānudarśī, virāgānudarśī, nirodhānudarśī āśvasannirodhānudarśī āśvasimīti śikṣate| evamayaṃ
darśanabhāvanāprahātavyeṣu kleśeṣu| prahīṇeṣvarhanbhavati| kṣīṇāsravaḥ nāstyasyāta
uttarikaraṇīyaṃ bhavati| kṛtasya vā paricayaḥ| ayamasyocyate ṣoḍaśākāraḥ paricayaḥ| yaścāyaṃ
paṃcavidhaḥ paricaya iyamasyocyate| ānāpānasmṛtiḥ| yatra vitarkacaritaḥ pudgalaḥ prayujyamānaḥ
priyāro hatayā prayujyate| savyāpāraṃ caitadālambanaṃ| savyokṣepamadhyātmaṃ pratyātmaṃ
āsannāsannaṃ yenāsya tatra prayujyamānasya yo vitarkasaṃkṣobhaḥ sa na bhavati| tvaritatvaritaṃ
ca cittamālambane santiṣṭhate| abhiramate| saṃjāyate| idaṃ pañca [vidhaṃ] (saṃ)
vitarkacaritasya pudgalasya caritaviśodhanamālambanaṃ|

tatra kauśalālambanaṃ (kauśalyālambanaṃ) ca [ka] tamat tadyathā | skandhakauśalyaṃ, dhātukauśalyamāyatanakauśalyaṃ,
pratītyasamutpādakauśalyaṃ, sthānāsthānakauśalyaṃ| tatra katame skandhāḥ,
katamaḥ (mat) skandhakauśalyaṃ|| āha| paṃca skandhāḥ| rūpaskandho vedanāskandhaḥ|
saṃskāraskandho vijñānaskandhaśca||

tatra rūpaskandho yatkiṃcidrūpaṃ sarvaṃ taccatvāri mahābhūtāni| catvāri mahābhūtānyupādāya|
tatpunaratītānāgatapratyutpannamādhyātmikaṃ vā, bāhyamvā, [audāri]kamvā, sūkṣmvā, hīnamvā,
praṇītamvā, dūre vā, antike vā|

tatra vedanāskandhaḥ katamaḥ [|] sukhavedanīyamvāsparśaṃ pratītya, duḥkhavedanīyamvā, aduḥkhāsukhavedanīyamvā
[|] ṣaḍavedanākāyāḥ| cakṣuḥ saṃsparśajā vedanā [|śro] traghrāṇajihvākāyamanaḥsaṃsparśajā
vedanā||

tatra saṃjñāskandhaḥ katamaḥ [|] tadyathā sanimittasaṃjñā, animittasaṃjñā, parīttasaṃjñā| mahadgatasaṃjñā|
apramāṇasaṃjñā| nāsti kiñcidityākiñcanyāyatanasaṃjñā| ṣaṭsaṃjñākāyāḥ|| cakṣuḥsaṃsparśa
[jā] saṃjñā|| śrotraghrāṇajihvākāyamanaḥsaṃsparśajā saṃjñā|| saṃskāra [skandhaḥ]
katamaḥ| ṣaṭcetanā kāyāḥ cakṣuḥ saṃsparśajā cetanā, śrotraghrāṇajihvakāyamanaḥ saṃsparśajā
cetanā [|] cetanāṃ ca saṃjñā ca sthāpayitvā|| ye tadanye caitasikā dharmāḥ||

tatra vijñānaskandhaḥ katamaḥ| yaccittaṃ manovijñānaṃ [|] te punaḥ ṣaḍvijñānakāyāḥ| cakṣurvijñānaṃ
śrotraghrāṇajihvakāyamanovijñānaṃ| sā caiṣā vedanā saṃjñā saṃskārastaccaitadvijñānaṃ|
atītānāgatapratyutpannamādhyātmikaṃ vā bāhyamvā iti vistareṇa pūrvvavat|| ima ucyante skandhāḥ||

skandhakauśalyaṃ katamat| ya etānyathoddiṣṭāndharmānnānātmakatayā ca jānāti| bahvātmakatayā
ca, na tataḥ paramupalabhate| vikalpayati vā| idamucyate samāsataḥ skandhakauśalyam||

tatra katamā nānātmakatā skandhānāmanya eva rūpaskandho'nyo vedanāskandha evaṃ| anyo yāvadvijñānaskandha
iyaṃ nānātmakatā||

tatra katamā bahvātmakatā| yo rūpaskandho nekavidho nānāprakāraḥ| bhūtalaukikabhedenānāgatapratyutpannādikena
ca| prakārabhedena [|] iyamucyate anekātmakatā| rūpaskandhasyaivamavaśiṣṭānāṃ
skandhānāṃ yathāyogaṃ veditavyam| kiṃ ca na tasmātparaṃ upalabhate, vikalpayati| skandhamātramupalabhate|
vastumātraṃ no tu skandhavyatirekeṇāhvā(tmā)namupalabhate| nityadhruvamavipariṇāmadharmakaṃ,
nāpyātmīyaṃ kiṃcididaṃ nopalabhate| no vikalpayati tasmātpareṇa|

tatra katame dhātavaḥ| katamaddhātukauśalyaṃ| āha| aṣṭādaśa dhātavaḥ| cakṣurdhātū rūpadhātuścakṣurvijñānadhātuḥ|
śrotradhātuḥ| śabdadhātuḥ| śrotravijñānadhātuḥ | ghrāṇadhātuḥ| gandhadhātuḥ|
ghrāṇavijñānadhātuḥ| jihvadhātūrasadhātuḥ| jihvavijñānadhātuḥ| kāyadhātuḥ, spraṣṭavyadhātuḥ,
kāyavijñānadhāturdharmadhāturmano vijñānadhāturimaucyante dhātavaḥ| yatpunaretānaṣṭādaśadharmānsvakasvakāddhātoḥ
svakasvakādvījāt| svakasvakādgotrājjāyante nirvartante prādurbhavantīti|
jānāti rocayatyupanidhyāti| idamucyate dhātukauśalyaṃ|| yadaṣṭādaśānāṃ dharmāṇāṃ
svarusvakāddhātoḥ pravṛttiṃ jānāti| tadevameti hetupratyakauśalyametadyaduta dhātukauśalyaṃ||

tatra katamānyāyatanāni| katamadāyatanakauśalyamāha| dvādaśayatanāni| cakṣurāyatanaṃ, rūpāyatanaṃ|
śrotrāyatanaṃ| śabdāyatanaṃ| ghrāṇāyatanaṃ| gandhāyatanaṃ| jihvāyatanaṃ| rasāyatanaṃ|
kāyāyatanaṃ| spraṣṭavyāya tanaṃ, mana āyatanaṃ, dharmāyatanaṃ ca| imānyucyante āyatanāni|
katamadāyatanakauśalyaṃ| tatra cakṣuradhipatiḥ rūpāṇyālambanaṃ cakṣurvijñānasya saṃprayogasyotpattaye
[|] samanantaraniruddhaṃ ca manaḥ samanantarapratyayaḥ| tatra śrotramadhipatiḥ|
śabda ālambanaṃ| samana[ntara] niruddhaṃ ca manaḥ samanantarapratyayaḥ| śrotravijñānasya
sa saṃprayogasyotpattaye[|] evaṃ yāvanmanaḥ samanantaraṃ tajjo manasikārodhipatipratyayo
dharmālambanaṃ (dharma ālambanaṃ) manovijñānasya saṃprayogasyotpattaye iti| tribhiḥ pratyayaiḥ
samanantarapratyayena, ālambanapratyayenādhipatipratyayena ca| ṣaṇṇāṃ vijñānakāyānāṃ
pravṛttirbhavati| sasaṃprayogānā(ṇā)miti| yadevamādhyātmikabāhyeṣvāyataneṣu pratyayakauśalyamidamucyate
āyatanakauśalyam||

tatra katamaḥ pratītyasamutpādaḥ katamaḥ (mat) pratītyasamutpādakauśalyaṃ [|] āha| avidyāpratyayāḥ
saṃskārāḥ, saṃskārapratyayamvijñānaṃ, vijñānapratyayaṃ nāmarūpaṃ| vistareṇa yāvadevamasya
kevalasya mahato duḥkhaskandhasya samudayo bhavatyayamucyate pratītyasamutpādaḥ| yatpurardharmā
eva dharmānabhiṣpandayati(nti) dharmā eva dharmān pariṣpandayanti| saṃskārā eva
dharmāṇāmāhārakāḥ tena hetusamutpannatvāt pratītyasamutpannatvātvādabhūtvā bhavanti| bhūtvā
ca prativigacchanti| tasmādanityā ete saṃskārā ye punaranityāste jātidharmāṇo, jarāṃdharmāṇo,
vyādhidharmāṇo, maraṇadharmāṇaḥ, śokaparidevaduḥkhādaurmanasyopāyāsadharmāṇaḥ| te
jarā dharmitvādyāvadupāyāsadharmitvāt| duḥkhā, ye vā punarduḥkhā, asvatantrā, durbalāste
anātmāna iti| yadebhirākāraiḥ pratītyasamutpanneṣu dharmeṣu anityajñānaṃ, duḥkhajñānaṃ, nairātmyajñānaṃ|
idamucyate pratītatyasamutpādakauśalyam||

sthānāsthānakauśalyaṃ punaḥ pratītyasamutpāda eva veditavyaṃ|| tatrāyaṃ viśeṣaḥ [|] sthānāsthānakauśalyenā
viṣamahetukatāṃ jānāti| asti kuśalākuśalānāṃ karmaṇāṃ phalavipākaḥ| akuśalānāmaniṣṭa
iti|| yadevaṃ jñānamidamucyate sthānāsthānakauśalyaṃ|| taccaitatpañcasthānakauśalyaṃ
samāsataḥ svalakṣaṇakauśalyaṃ bhavati| sāmānyalakṣaṇakauśalyaṃ ca| tatra skandhakauśalyena
svalakṣaṇakauśalyamākhyātaṃ| avaśiṣṭaiḥ sāmānyalakṣaṇakauśalyamidamucyate kauśalyālambanaṃ||

tatra kleśaviśodhanamālambanaṃ katamat| āha| adhobhūmīnāmaudārikatvaṃ tadyathā kāmadhātau prathamadhyānasya
evaṃ yāvannaiva saṃjñānāsaṃjñāyatanasya|

tatra katamā audārikatā| audārikatā dvividhā| svabhāvodārikatā (svabhāvaudārikatā) saṃkhyaudārikatā
ca|

tatra svabhāvaudārikatā kāmadhātāvapi pañca skandhāḥ saṃvidyante| prathame tu dhyāne ye kāmāvacarāste
sādīnavatarāśca duḥkhavihāra ta[rā] [ś]ca| alpakāvasthāyitarāśca| hīnatarāḥ pratikruṣṭatarāśca
[|] iyameṣāṃ svabhāvaudārikatā prathame tu dhyāne [|] tathā tena te śāntatarāḥ
praṇītatarā ityucyante|

tatra saṃkhyaudārikatā katamā| kāmāvacaro rūpaskandhaḥ prabhūtataraḥ parijñeyaḥ| prahātavya
evaṃ yāvadvijñānaskandha iyamucyate skandhaudārikatā|| evamuparimābhūmiṣu svabhāvo (vau)dārikatā
saṃkhyaudārikatā ca| yathāyogaṃ veditavyāḥ (ḥ) |

iyaṃ tūparimāsu bhūmiṣu yāvadākiṃcanyāyatanā[t]tadaudārikata[rā]śca veditavyāḥ sarvā adharimā
bhūmayaḥ| duḥkhavihārata[rā]śca alpāyuṣkatarāśca, naivasaṃjñānāsaṃjñāyatanaṃ punaḥ śāntameva
upari śreṣṭhatayā bhūmerabhāvāt| yatra samāsata ādīnavārthaḥ| audārikatārthaḥ| yasyāṃ
yasyāṃ bhūmau prabhūtataramā(ā)dīnavaṃ(vo) bhavati| sā ādīnavataḥ| audāriketyucyate| yasyāṃ
laukikānāṃ bhūmāvalpatara mā(ā)dīnavaṃ(vo) bhavati| sā ādīnavataḥ śāntetyucyate| idaṃ laukikānāṃ
laukikena mārgeṇa kleśaviśodhanamālambanaṃ tathāpi tasyādharimāṃ bhūmimādīnavataḥ
paśyataḥ| rogataḥ, ayogakṣemataḥ, uparimāṃca bhūmiṃ śāntataḥ [|] ye adhobhūmikāḥ kleśā yāvadākiṃcanyāyatanabhūmikāḥ,
kāmadhātumupādāya te prahīyante| na tvatyantataḥ prahīyante|
te punareva te pratisandhikā bhavanti|

lokottareṇa vā punarmārgeṇa kleśaviśodhanamālambanaṃ caturvidhaṃ, tadyathā| duḥkhasatyaṃ, samudayasatyaṃ,
nirodhasatyaṃ, mārgasatyañca||

tatra duḥkhasatyaṃ katamat| tadyathā jātirduḥkhaṃ jarāpi [duḥkhaṃ]vyādhirmaraṇamapriyasaṃyogaḥ
priyavinābhāva icchāvighātaśca| saṃkṣepataḥ pañcopādānaskandhā duḥkhaṃ[|]

tatra samudaya āryasatyaṃ tṛṣṇā paunarbhavikī nandīrāgasahagatā tatra tatrābhinandinī||

tatra niro[dha ā]rya satyaṃ yadasyā eva tṛṣṇāyā aśeṣaprahāṇaṃ|| mārgasatyaṃ āryāṣṭāṃgo mārgaḥ[|]

tatra kṛṣṇapakṣaṃ śuklapakṣaṃ copādāya hetuphalavyavasthānena catuḥsatyavyavasthānaṃ||

tatra duḥkhasatyaṃ phalaṃ| samudayasatyaṃ hetuḥ| nirodhasatyaṃ phalaṃ| mārgasatyaṃ hetuḥ prāptaye,
sparśanāyai| tatra duḥkhasatyaṃ vyādhisthānīyaṃ tatprathamataḥ parijñeyaṃ| samudayasatyaṃ
vyādhinidānasthānīyaṃ| taccāntaramparivarjayitavyaṃ| nirodhasatyamārogyasthānīyaṃ|
tacca sparśayitavyaṃ (spraṣṭavyam), sākṣātkartavyaṃ| mārgasatyaṃ bhaiṣajyasthānīyaṃ| taccāsevitavyaṃ,
bhāvayitavyaṃ| bahulīkartavyaṃ| bhūtaṃ caitattathā avitathā (-thama) viparītamaviparyastaṃ
duḥkhaṃ duḥkhārthena, yāvanmārgo mārgārthena tasmātsatyamityucyate| svalakṣaṇaṃ
ca[na] visamvadati| taddarśanāccāviparītā buddhayaḥ pravarttante| tena satyamityucyate
[|]

kasmātpunaretānyāryāṇāmeva satyāni bhavanti| āryā etāni paśyantyeva samānāni, satyatā (to) jānanti
paśyanti (|) yathābhūtaṃ, bālāstu na jānanti, na paśyanti| yathābhūtaṃ tasmādāryasatyānītyucyante|
bālānāmetaddharmatayā satyaṃ nāvabodheta(budhyate)| āryāṇāṃ tūbhayathā tatra
jānāti (jñāyate)|

duḥkhamiti jāyamānasya duḥkhā vedanotpadyeta (|) kāyika caitasikī, na tu ja[|]tireva duḥkhaṃ,
duḥkhanidānaṃ sā, evaṃ yāvadicchāvighāto duḥkhamiti|| icchāvighātanidānaṃ duḥkhamutpadyeta|
kāyikacaitasikaṃ, na tvicchāvighāta eva(|) duḥkhaṃ, duḥkhanidānaṃ punaḥ sa iti peyālam|
saṃkṣepataḥ paṃcopādānaskandhāḥ duḥkhamityebhirjātyādibhiḥ paryāyai[ḥ]| duḥkhaduḥkhataiva
paridīpitā| tatra vipaṇāmaduḥkhatā saṃskāraduḥkhatā cāvaśiṣṭā| sā punaḥ pañcaskandhaduḥkhatayā
paridīpitā bhavati| tathā hi paṃcopādānaskandhāstrivedanāparigatāste tathoktāyāḥ dukhaduḥkhatāyā
bhājanabhūtā[ḥ | ] yā ca noktā vipariṇāmaduḥkhatā| saṃskāraduḥkhatā ca| sāpyeṣveva
draṣṭavyā|

kena punaḥ kāraṇena bhagavatā duḥkhaduḥkhataiva parikīrttitā| svaśabdena vipariṇāmaduḥkhatā,
saṃskāraduḥkhatā punaḥ paryāyeṇa[|]tathā hi duḥkhaduḥkhatāyā māryāṇāṃ bālānāñca tulyā duḥkhatābuddhiḥ
pravarttate| saṃvejikātyarthaṃ duḥkhaduḥkhatā pūrvvamakṛtaprajñānāmevaṃ ca deśyamāne
sukhamavatāro bhavati| satyeṣu vineyānāṃ [|]

tatra trividhāyā duḥkhatāyāḥ kathaṃ vyavasthānaṃ bhavati| yattāvadduḥkhaṃ jātirduḥkhaṃ yāvadicchāvighāto
duḥkhamityanena sādhiṣṭhānā duḥkhā vedanā ākhyātā|| sā ca duḥkhaduḥkhatā[|] idaṃ
duḥkhaduḥkhatāyā vyavasthānaṃ| ye vā punaretadvipakṣā dharmāstathā yauvanaṃ jarāyā, vyādherārogyaṃ,
jīvitaṃ maraṇasya, priyasaṃprayogo[']priyasaṃprayogasya| apriyavinābhāvaḥ priyavinābhāvasya,
icchāsampattiricchāvighātasya, ye ca duḥkhāyāṃ vedanāyāṃ pravṛttāḥ kleśāḥ
sādhiṣṭhānā, ye cārogyādiṣu sukhasthānīyeṣu dharmeṣu tannirjātāyāṃ ca vedanāyāṃ ye pravṛttāḥ
kleśā iyamucyate vipariṇāma duḥkhatā||

tatra sukhā vedanā sādhiṣṭhānā anityatayā pa[ri]ṇamantī| atyarthībhāvādhipateyaṃ duḥkhaṃ vidadhāti|
kleśāḥ punaḥ sarvvatra pravṛttāḥ paryavasthānaṣa(śa)eva duḥkhā bhavanti| vipariṇāmaśca
sa cetasaḥ tasmādvipariṇāmaduḥkhatetyucyate|| yathoktaṃ bhagavatā-avatīrṇṇavipariṇatena
cittena mātṛgrāmasya hastigrahaṇaṃ ceti vistaraḥ|| yathā coktaṃ-kāma[c]chandaparyavasthitaḥ|
kāma[c]chandaparyavasthānapratyayaṃ tajjaṃ catasikaṃ duḥkhadaurmanasyaṃ pratisaṃvedayate|
evaṃ vyāpādastyānamiddhāmauddha(middhauddha)tyakaukṛtyavicikitsāparyavasthitaḥ| tadanenāgamenāptena
paramāptena kleśeṣu duḥkhārtopi lambate| vipariṇāmārtho(rtto)pi| tenocyate
kleśavipariṇāma[duḥkhate ti[|]idaṃ vipariṇāma] duḥkhatāyā vyavasthānaṃ| saṃskāraduḥkhatā
punaḥ| sarvvatragā upādānaskandheṣu saṃkṣepata āryā ca dukhaduḥkhatā, yā ca kleśasaṃgṛhītā
vipariṇāmadharmatā, ye (yā) ca sādhiṣṭhānā sukhā vedanā tāṃ sthāpayitvā, ye tadanye skandhāśca
duḥkhāḥ(duḥkha)sahagatāstannirjātāstadutpattipratyayā stasya cotpannasya sthitibhājanā
iyamucyate saṃskāraduḥkhatā|| ye skandhā anityā udayavyayayuto(tāḥ) sopādānāstrivedanābhiranuṣaktā
[ḥ]| dauṣṭhulyopagatā ayogakṣemapatitā avinirmuktāḥ| duḥkhaduḥkhatāyā vipariṇāmaduḥkhatāyā
asvavaśavartinaśca[|] iyamucyate saṃskāraduḥkhatayā duḥkhatā[|] idaṃ saṃskāraduḥkhatāyā
vyavasthānaṃ|

tabha(tra)tṛṣṇā prārthanābhilāṣobhinandaneti paryāyāḥ [|]sā punaḥ prārthanā tribhirmukhaiḥ pravṛttā(s)tadyathā
punarbhavaprārthanā, viṣayaprārthanā ca| tatra yā punarbhavaprārthanā mā
paunarbhavikī tṛṣṇā| viṣayaprārthanā punardvividhā[|] prāpteṣu viṣayeṣu saumanasyādhyavasānasahagatā,
aprāpteṣu ca viṣayeṣu saṃyogābhilāṣasahagatā[|] tatra yā prāpteṣu viṣayeṣu saumanasyādhyavasānasahagatā
nandīrāgasahagatetyucyate| yā punaraprāpteṣu viṣayeṣu saṃyogābhilāṣasahagatā
tatra tatrābhinandinītyucyate|

nirodhopidvividhaḥ| kleśanirodhaḥ, upakleśanirodhaśca|

mārgopi dvividhaḥ| śaikṣaścāśaikṣaśca| idamālambanaṃ kleśaviśodhanaṃ lokottareṇa mārgeṇa veditavyaṃ|
tenāha caturvvidhamālambanaṃ| vyāpyālambanaṃ, caritaviśodhanaṃ, kauśalyālambanaṃ,
kleśaviśodhanaṃ ceti||

tatrāvavādaḥ katamaḥ| caturvidho[a]vavādaḥ| aviparītāvavādaḥ| anupūrvvāvavādaḥ| āgamāvavādaḥ|
adhigamāvavādaśca||

tatrāviparītāvavādaḥ katamaḥ| yadaviparītaṃ dharmasattvaṃ ca deśayati| grāhayati| bhūtaṃ yadasya
niryāti| samyagduḥkhakṣayāya| duḥkhasyāntakriyāyai[|] ayamucyate'viparītāvavādaḥ|

anupūrvvāvavādaḥ katamaḥ| yatkālena dharmaṃ deśayati| uttānottānāni [sthānāni] tatprathamato
grāhayati| vācaya[ti]| tataḥ paścādgaṃbhīrāṇi prathamasya vā satyasyābhisamayāya tatprathamatovavadate|
tataḥ paścātsamudayanirodhamārgasatyasya, prathamasya dhyānasya samāpattaye
tatprathamatovavadate| tataḥ paścādanyāsāṃ dhyānasamāpattīnāmayamevaṃbhāgīyonupūrvvāvavādo
veditavyaḥ|

tatrāgamāvavādo yathā tena gurūṇāmantikādāgamitaṃ bhavati| gurusthānīyānāṃ, yogajñānāṃ, ācāryāṇāmupādhyāyasya
vā, tathāgatasya vā, tathāgataśrāvakasya vā[|]tathaivānenānyūnamadhikaṃ
kṛtvā parānavavadate| ayamucyate āgamāvavādaḥ|

tatrādhigamāvavādaḥ[|] yathānena tedharmā adhigatā bhavanti| sparśitāḥ(spṛṣṭāḥ) sākṣātkṛtā,
ekākinā vyavakṛṣṭavihāriṇā| tañcaiva pareṣāṃ prāptaye| sparśanāyai sākṣātkriyāyai| avavadate[|]
ayamucyate adhigamāvavādaḥ|

asti punaḥ sarvvākāraparipūrṇṇovavādaḥ| sa punaḥ katamaḥ[|] yastribhiḥ (yat tribhiḥ) prātihāraryaivavadati|
ṛddhiprātihāryeṇa, ādeśanāprātihāryeṇa| anuśāstiprātihāryeṇa| ṛddhiprātihāryeṇa,
anekavidhamṛddhiviṣayamupadarśayatyātmani ca bahumānaṃ ja[na]yati| pareṣāṃ yathā tena
bahumānajātāḥ| śrotrāvadhānayoge manasikāre ādarajātā bhavanti| tatra[|]deśanā prātihāryeṇa
cittacaritaṃ samanveṣya anuśāstiprātihāryeṇa yathendriyaṃ, yathācaritaṃ, yathāvatāraṃdharmadeśanāṃ
deśayati| pratipakṣe samanuśāsti| tenāyaṃ prātihāryatrayasaṃgṛhītaḥ paripūrṇṇāvavādo
bhavati||

tatra śikṣā katamā| āha| tisraḥ śikṣāḥ[|] adhiśīlaṃ śikṣā, adhicittamadhiprajñaṃ śikṣā||

tatrādhiśīlaṃ śikṣā katamā| yathāpi tacchīlaṃ vā (tacchīlavān) viharatīti vistareṇa pūrvvavat||

tatrādhiśīlaṃ (cittaṃ)śikṣā viviktaṃ kāmairviviktaṃ pāpakairakuśalairdharmaiḥ savitarkaṃ, savicāraṃ,
vivekajaṃ, prītisukhaṃ, cittaikāgratā[ñ]ca, prathamaṃ dhyānaṃ yāvaccaturthaṃ dhyānamupasampadya
viharati| iyamadhicittaṃ, śikṣā| api khalu sarvve ārūpyāstadanyāśca samādhisamāpattayaḥ|
adhicittaṃ śikṣetyucyate| api tu dhyānāni niśritya tatprathamataḥ satyābhisamayomā
vakrāntirbhavati| na tu sarvveṇa sarvvaṃ vinā dhyānaiḥ tasmātpradhānāni dhyānāni kṛtvā
adhicittaṃ śikṣetyuktāni|

tatrādhiprajñaṃ śikṣā yā caturṣvāryasatyeṣu yathābhūtaṃ jñānaṃ[|]

kena kāraṇena tisra eva śikṣā na tadūrdhvaṃ| āha| samādhipratiṣṭhārthena| jñānasaṃniśrayārthena|
kṛtyakaraṇārthena ca[|] tatra samādhipratiṣṭhārthenādhiśīlaṃ| śikṣā| tathā hi śīlaṃ pratiṣṭhāya
cittaikāgratāṃ spṛśati (||) cittasamādhiṃ [||] tatra jñānasanniśrayārthena adhicittaṃ
śikṣā| tathā hi samāhitacittasyaikāgratā| smṛtyā jñeye vastuni yathābhūtaṃ jñānadarśanaṃ
pravarttate| tatra kṛtyakaraṇārthena adhiprajñaṃ śikṣā| tathā hi suviśuddhena jñānadarśanena
kleśaprahāṇaṃ sākṣātkaroti| eṣa hi svārtha e[tat] paramaṃ kṛtyaṃ yaduta kleśaprahāṇaṃ
[|]tata uttarikaraṇīyaṃ punarnāsti| tena etāstisra eva śikṣāḥ|

kāḥ punarāsāṃ śikṣāṇāmānupūrvvīṣu viśuddhaśīlasya vipratisāraḥ[|] avipratisāriṇaḥ prāmodyaṃ,
prītiḥ, praśrabdhiḥ, sukhaṃ, sukhitasya cittasamādhiḥ [|] samāhitacitto yathābhūtaṃ prajānāti|
yathābhūtaṃ paśyati| yathābhūtaṃ jānanpaśyannirvidyate| nirviṇṇo virajyate| virakto
vimucyate| vimukto[a]nupādāya parinirvvāti| evamimāni śīlāni bhāvitāni agratāyāmupanayanti|
yadutānupādāya parinirvvāṇamiyamāsāṃ śikṣāṇāmānupūrvvī|

tatra kena kāraṇenādhiśīlaṃ śikṣā adhiśīlamityucyate| evamadhicittamadhiprajñamadhikārārthenā(dhikārārthena)
ca|

tatra kathamadhikārārthenā (nā a) dhicittamadhikṛtya yacchīlaṃ sā adhiśīlaṃ śikṣā| adhiprajñamadhikṛtya
yaścittasamādhiḥ| sā adhicittaṃ śikṣā|

kleśaprahāṇamadhikṛtya yajjñānaṃ darśanaṃ| sā adhiprajñaṃ śikṣā|

yā cādhicittaṃ| yā cādhiprajñaṃ śikṣā| etāḥ śikṣāḥ asminneva śāsane asādhāraṇā ito bāhyairevamadhikārthena
[|]

asti punaradhicittaṃ śikṣā yā adhiprajñaṃ śikṣāyā āvāhikā, astyadhiprajñaṃ śikṣā yā adhicittaṃ
śikṣāyā āvāhikā| tadyathā| āryaśrāvakaḥ| alābhī mauladhyānānāṃ, śaikṣo, dṛṣṭapadaḥ, tataḥ
paścādbhāvanāprahātavyānāṃ kleśānāṃ prahāṇāya prayujyamāna[ḥ]smṛtisaṃbodhyaṃgaṃ bhāvayati|
iyamadhiprajñaṃ śikṣā(|)adhicittaṃ śikṣāyā āvāhikā| adhicittaṃ punaḥ śikṣā adhiprajñāyā
āvāhikā pūrvvamevoktā|| tatra astyadhiśīlaṃ śikṣā| nādhicittaṃ, nādhiprajñaṃ| astyadhiśīlamadhicittaṃ,
nādhiprajñaṃ| na tvastyadhiprajñaṃ śikṣā yā vinādhiśīlenādhicittena ca| ato
yatrādhiprajñaṃ| śikṣā| tatra tisraḥ śikṣā veditavyā[ḥ]|| idaṃ tāvacchikṣāvyavasthānaṃ| tatra
yoginā yogaprayuktena śikṣitavyaṃ|

tatra trayaḥ pudgalāḥ satyānyabhisamāgacchanti| katame trayastadyathā| avītarāgaḥ yadbhūyo vītarāgaḥ,
vītarāgaśca|

tatra sarvveṇasarvvamavītarāgaḥ satyānyabhisamāgacchan saha satyābhisamayātsrota (-yena strota)
āpanno bhavati|

yadbhūyo vītarāgaḥ punaḥ sakṛdāgāmī bhavati|

vītarāgaḥ saha satyābhisamayād (yenā) nāgāmī bhavati|

trīṇīndriyāṇi| anājñātamājñāsyāmīndriyaṃ| ājñendriya mājñātavata indriyaṃ|

eṣāmindriyāṇāṃ kathaṃ vyavasthānaṃ bhavati| anabhisamitānāṃ satyānāṃ abhisamayāya prayuktasya
anājñātamājñāsyāmīndriyavyavasthānaṃ| abhisamitavataḥ śaikṣasyājñendriyavyavasthānaṃ| kṛtakṛtyasyāśaikṣasyārhataḥ|
ājñā[tāvīndriya]vyavasthānaṃ|

trīṇi vimokṣamukhāni| tadyathā śūnyatā [a]praṇihitamānimittemeṣāṃ trayāṇāṃ vimokṣamukhānāṃ kathaṃ
vyavasthānaṃ bhavati| āha[|]dvayamidaṃ saṃskṛtamasaṃskṛtañca|

tatra saṃskṛtaṃ traidhātukapratisaṃyuktāḥ pañcaskandhāḥ, [a]saṃskṛtaṃ punaḥ nirvvāṇaṃ| idamubhayaṃ
yacca saṃskṛtaṃ, yaccā saṃskṛtamityucyate|

yatpunaridamucyate| ātmā vā, sattvo vā, jīvo vā, janturvā, idamasat| tatra saṃskṛte doṣadarśanādādīnavadarśanādapraṇidhānaṃ
bhavati| apraṇidhānāccāpraṇihitaṃ vimokṣamukhaṃ vyavasthāpyate|
nirvāṇe punaḥ tatra praṇidhānavataḥ praṇidhānaṃ bhavati| śāntadarśanaṃ| praṇītadarśanaṃ|
niḥsaraṇadarśanaṃ ca| niḥsaraṇadarśanācca punarānimittaṃ vimokṣamukhaṃ vyavasthāpyate|
tatrāsatyasamvidyamāne naiva praṇidhānaṃ bhavati| tadyathaivāsattathaivāsaditi| jānataḥ
paśyataḥ śūnyatāvimokṣamukhaṃ vyavasthāpyate| evaṃ trayāṇāṃ vimokśamukhānāṃ vyavasthānaṃ bhavati||

tatra katame śikṣānulomikā dharmāḥ| āha daśa śikṣāvilomā dharmāḥ| teṣāṃ pratipakṣeṇa daśa śikṣānulomikā
[dharmā] veditavyāḥ|

tatra katame śikṣāvilomādharmāstadyathā| mātṛgrāmaḥ| śiśurudāravarṇṇo raṃjanīyaḥ| śikṣāprayuktasya
kulaputrasyādhimātramantarāyakaraḥ paripanthakaḥ, satkāyaparyāpanneṣu saṃskāreṣu niyantirālasyaṃ,
kausīdyaṃ| satkāyadṛṣṭeḥ kabaḍaṃkārāhāramupādāya rasarāgaḥ| lokākhyānakathāsvanekavidhāsu
bahunānāprakārāsu citreṣu (trāsu) cha(ccha)ndarāgānunayaḥ, dharmacintā, yogamanasikārāpakṣālaḥ|
sa punaḥ katamastadyathā ra[se]ṣu vā, satyeṣu vā, skandheṣu vā[|]karmaphale
vā prahāṇaprayuktasya ca kāyadauṣṭhulyaśaithilikasya śamathavipaśyanāpakṣālamanasikāraḥ|
styānamiddhena vā cittābhibhavaḥ| cittābhisaṃkṣepaḥ| anvārabdhavīryasya vā kāyikaklamaḥ|
caitasika upāyāsaḥ| atilīnavīryasya viśeṣāsaṃprāptiḥ kuśalapakṣaparyādānaṃ| lobhena vā,
yaśasāvā, praśaṃsayā vā, anyatamānyatamena vā sukhalavamātratvena, nandīsaumanasyamauddhatyamavyupaśamaḥ|
audvignya mutplāvitatvaṃ| satkāyanirodhe nirvvāṇe uttrāsaśṭha(ḥsta)mbhitatvaṃ|
amātrayā prayogaḥ| atyabhijalpaḥ| dharmyāmapi kathāṃ kathayatā vigṛhya kathāmārabhyānuyogaḥ|
pūrvadṛṣṭaśrutānubhūteṣu viṣayeṣvanekavidheṣu bahunānāprakāreṣu cittavisāraḥ cittā
kṣepaḥ| anityeṣu ca saṃskā[reṣu] nidhyāyitatvaṃ, ime dharmāścintāyogamanasikārāpakṣālā
veditavyāḥ|

dhyāna [samāpatti] sukhāsvādanatā, ānimittaṃ samāpattukāmasya saṃskāranimittānusāritā| spṛṣṭasya
śārīrikābhirvedanābhiḥ, duḥkhāmiryāvatprāṇahāriṇībhirjīvitaniyanti[ḥ]|, jīvitāśā tadāśānugatasya
śocanā, klāmyanā, paridevanā iti| ime daśa śikṣāvilomā dharmāḥ [|]

katame daśa śikṣāpadānāṃ vilomānāṃ dharmāṇāṃ pratipakṣeṇa śikṣānulomikā bhavanti| tadyathā-aśubhasaṃjñā,
anitye duḥkhasaṃjñā| duḥkhe anātmasaṃjñā| āhāre pratikūlasaṃjñā| sarvāloke anabhiratisaṃjñā|
ālokasaṃjñā| virāgasaṃjñā| nirodhasaṃjñā| maraṇasaṃjñā| itīmā daśa saṃjñā[ḥ]|
āsevitā bhāvitā bahulīkṛtā daśavidhasya śikṣāparipanthakasya daśānāṃ śikṣāvilomānāṃ dharmāṇāṃ
prahāṇāya samvartante|

tatra dharmālokaḥ| arthālokaḥ| śamathāloko, vipaśyanālokaśca| etānālokānadhipatiṃ kṛtvā ālokasaṃjñā|
asminnarthe abhipretā| dharmacintāyogamanasikāraḥ| paripanthasya prahāṇāya||

tatrāpare daśa śikṣānulomikā dharmā veditavyāḥ| katame daśa[|]tadyathā pūrvvako hetuḥ| ānulomika
upadeśaḥ| yoniśaḥ prayogaḥ| sātatyasatkṛtyakāritā tīvra[c]chandatā, yogabalādhānatā,
kāyacittadauṣṭhulyapratipraśrabdha(bdhi) rabhīkṣṇapratyavekṣa[ṇa]tā| aparitamanā, nirabhimānatā
ca|

tatra pūrvvako hetuḥ katamaḥ| yaḥ pūrvvamindriya paripākaḥ| indriyasamudāgamaśca| [tatrānulomika
upadeśaḥ katamaḥ] ya upadeśo[']viparītaścāna(nu)pūrvvikasya(śca)|

tatra yoniśaḥ prayogaḥ| yathaivā[va]vaditaḥ(voditaḥ)| tathaiva prayujyate| tathā prayujyamānaḥ
samyagdṛṣṭimutpādayati||

tatra sātatyasatkṛtyakāritā[|] ṣaḍūpeṇa prayogeṇa abandhyañca kālaṃ karoti| kuśalapakṣeṇa kṣiprameva
kuśalapakṣaṃ samudānayati|

tatra tīvra[c]chandatā [|] yathāpi taduttare vimokṣe spṛhāmutpādayati| kadā svidahaṃ tadāyatanamupasampadya
vihariṣyāmi| yadāryā āyatanamupasaṃpadya viharantīti|

tatra yogabalādhānatā [|] dvābhyāṃ kāraṇābhyāṃ yogabalādhānaprāpto bhavati| prakṛtyaiva ca tīkṣṇendriyatayā,
dīrghakālābhyāsaparicayena ca| tatra kāyacittadauṣṭhu[lyaṃ, prītiḥ] praśrabdhiryathāpi
tacchrāntakāyasya klāntakāyasyotpadyate| kāyadauṣṭhulyaṃ, cittadauṣṭhulyaṃ|
tadīryāpathāntarakalpanayā pratiprasrambhayati| ativitarkitenātivicāritenotpadyate| kāyacittadauṣṭhulyaṃ
tadā [cātma] cetaḥ śamathānuyogena pratipraśrambhayati| cittābhisaṃkṣepeṇa
cittalayena styānamiddhaparyavasthānaṃ| cotpadyate| kāyacittadauṣṭhulyaṃ tadadhiprajñaṃ dharmavipaśyanayā,
prasadanīyena ca manaskāreṇa praśrambhayati| prakṛtyaiva vā prahīṇakleśasya
kleśapakṣaṃ kāyacittadauṣṭhulyaṃ avigataṃ bhavati| sadānuṣaktaṃ tatsamyaṅmārgabhāvanayā
pratipraśrambhayati|

tatrābhīkṣṇapratyavekṣā| abhīkṣṇaṃ śīlānyārabhya kukṛtaṃ pratyavekṣate| sukṛtañca| akṛtaṃ ca
pratyavekṣate, kṛtaṃ ca| kukṛtāccākṛtād vyāvarttate| sukṛtācca kṛtānna pratyudāvarttate|
tathā kleśānāṃ prahīṇāprahīṇānāṃ mīmānsā (māṃsā) manaskāramadhipatiṃ kṛtvā abhīkṣṇaṃ pratyavekṣate|
tatra prahīṇatāṃ jñātvā punaḥ punastameva mārgaṃ bhāvayati|

tatrāparitamanāya (nayā) tatkālāntareṇa jñātavyaṃ| draṣṭavyaṃ, prāptavyaṃ| tadajānato [a]paśyato,
nādhigacchataḥ| paritamanā utpadyate, caitasikaḥ klamaḥ| caitasikovighātaḥ| tāmutpannānnādhivāsayati|
prajahāti|

nirabhimānatā| adhigame prāptau| sparśanāyāṃ nirabhimāno bhavati| aviparītagrāhī, prāpte prāpta
saṃjñī, adhigate adhigatasaṃjñī[|]itīme daśa dharmāḥ śikṣākāmasya yoginaḥ|| ādimadhyaparyavasānamupādāya
śikṣāmanulomayati(nti), na vilomayanti| tenocyante śikṣānulomikā iti|

tatra katamo yograbhaṃśaḥ| āha| catvāro yogabhraṃśāḥ| katame catvāraḥ| asti yogabhraṃśa ātyantikaḥ|
asti tāvatkālikaḥ| asti pārihāṇikaḥ| asti mithyāpratipattikṛtaḥ|

tatrātyantiko yogabhraṃśaḥ| ayogasthānāṃ pudgalānāṃ veditavyaḥ| tasyāparinirvvāṇadharmakatvādatyantaparibhraṣṭā
eva yogādbhavanti|

tatra tāvatkālikaḥ| tadyathā gotrasthānāṃ parinirvvāṇa dharmakāṇāṃ pratyayavikalānāṃ, te hi
dūramapi, paramapi gatvā avaśyameva pratyayānāsādayiṣyanti| yogaṃ ca saṃmukhīkṛtya bhāvayitvā
parinirvvāsyanti| tenaiva teṣāṃ tāvatkālika eva bhraṃśo bhavati|

tatra prāptiparihāṇiko yogabhraṃśaḥ| yathāpīhaikatye prāptādadhigatā[j]jñānadarśanasparśavihārātparihīyante|

tatra mithyāpratipattikṛto yogabhraṃśaḥ| yathāpīhaikatyeḥ| ayoniśaḥ prayujyamāno nārādhako bhavati
(|)yogasya, nārādhayati(|) dhyāyyaṃ dharmaṃ kuśalaṃ [|] yathāpīhaikatyaḥ bahukleśo
bhavati| prabhūtarajaskajātīyaḥ| mahāvijñānaśca bhavati| mahābuddhiḥ| mahatāyā(mahatyā) buddhayā
samanvāgataḥ| sa śrutamudgṛhṇāti| śrutaṃ paryavāpnoti| alpamvā, prabhūtaṃ vā, araṇye
vā punarviharati āgatāgatānāñca gṛhipravrajitānāṃ, rujakānāṃ, rujakajātīyānāṃ dharmadeśanayā
cittamārādhayati| kuhanānucaritayā ca ceṣṭayā kāyavākyapratisaṃyuktayā, tasya tena hetubhāvena,
tena pratyayenotpadyate| lābhasatkāraślokaḥ, sa jñāto bhavati| mahāsukho lābhī
bhavati| cīvarapiṇḍapātaśayanāsana [glānapratya]yabhaiṣajyapariṣkārāṇāṃ, satkṛtaśca bhavati,
gurukṛto, rājñāṃ rājāmātrāṇāṃ, yāvatsārthavāhānāṃ, arhatsampata(da)ḥ| tasyāntā varttante
śrāvakāḥ, gṛhiṇaḥ, pravrajitāḥ| api adhvādenteṣu gredhaṃ nigamayamvā varttate (apyadhvānteṣu
grāmo nigamo vā vartate) vā [ḥḥḥ]yatasyaivaṃ bhavati| santi ye śrāvakā, gṛhipravrajitā,
ye mayi saṃbhāvanājātā yeṣāṃ mahatsaṃsa(ma)taḥ te cedyā(nmā) mupasaṃkramya yoge manasikāre
śamathavipaśyanāyā [ṃ] praśnaṃ pṛccheyuḥ| teṣāṃ cāhaṃ pṛṣṭo vyākuryāṃ na jānāmītyevaṃ
sati yā saṃbhāvanā sā ca hīyenna (hīyeta, na) ca syāmarhatsammataḥ, yannvahaṃ svayameva cintayitvā,
tulayitvopaparīkṣya yogaṃ vyavasthāpayeyaṃ| sa etamevārthamadhipatiṃ kṛtvā lābhasatkārābhigṛddha
ekākī rahogataḥ svayameva cintayitvā, tulayitvā, tulayitvopaparīkṣya yogaṃvyavasthāpayati|
sa cāsya yogo na sūtre bhavati| na vinaye saṃdṛśyate| dharmatāṃ ca vilomayati|
mayete(ya ete) bhikṣavaḥ| sūtradharā, vinayadharā, mātṛkādharāsteṣāṃ tadyogasthānaṃ
vinigūhati| na prakāśayati| yepyasya śrāvakā bhavanti| gṛhiṇaḥ, pravrajitāśca, tānapi yogapratiyuktaye
ājñāpayati| tatkasya hetormā, maiva te sūtradharā, vinayadharā, mātṛkādharā,
etadyogasthānaṃ śrutvā sūtrevatārayeyuḥ| tacca nāvatāraye (tare) dvinaye, saṃdarśayeyuḥ|
tacca na saṃdṛśyate| dharmatayā upaparīkṣyeta| tacca dharmatāṃ virodhayet| te ca tato nidānam
pratītā bhaveyurapratītavacanaiśca sāṃ codayeyuḥ| adhikaraṇāni cotpādayeyuḥ| evamahaṃ
punarapi na satkṛtaḥ (|) syānna gurukṛto, rājñāṃ rājāmātrāṇāṃ yāvaddhanināṃ śreṣṭhināṃ sārthavāhānāṃ,
na ca punarlābhī syāṃ cīvarapiṇḍapātaśayanāsanaglānapratyayabhaiṣajyapariṣkārāṇāmiti|
sa tāmeva lābhasatkārakāmatāmadhipatiṃ kṛtvā adharme dharmasaṃjñī, vinidhāya saṃjñāṃ
rūpi[ṇī]madharmaṃ dharmmato dīpayati| saṃprakāśayati| tatra yesya dṛṣṭyanumatamāpadyante|
tepyadharme| dharmasaṃjñino bhavanti| mandatvānmohatvātte adharme dharmasaṃjñino yathānuśiṣṭā
api, pratipadyamānā mithyāpratipannā eva te veditavyāḥ| ayamevaṃ rūpo mithyāpratipattikṛto
yogabhraṃśassaddharmapratirūpako hyasaddharmaḥ saddharmasyāntardhānāya[|] itīme catvāro
yogabhraṃśā dhyāyinā bhikṣuṇā yogācāreṇa parijñeyā varjayitavyāḥ||

tatra yogaḥ katamaḥ| āha[|] caturvvidho yogaḥ| tadyathā śraddhā, chando, vīryaṃ, upāyaśca||

tatra śraddhā dvividhādhiṣṭhānā-abhisaṃpratyayākārā prasādākārā ca|| dharmayuktivicāraṇādhiṣṭhānā
pudgalānubhāvādhimuktyadhiṣṭhānā ca||

chandopi caturvidhaḥ| tadyathā prāptaye[|] yathāpīhaikatyaḥ uttare vimokṣaspṛhāmutpādayati|
vistareṇa pūrvvavat| paripṛcchāyai| yathāpīhaikatyaḥ spṛhāmutpādayati vistareṇa pūrvvavatparipṛcchāyai|
ārāmaṃ gamanāya, vijñānāṃ sabrahmacāriṇāṃ yogajñānāmantikamaśrutasya śravaṇāya,
śrutasya ca paryavadānāya[|] saṃbhārasamudāgamācchandaḥ| yathāpīhaikatyaḥ śīlasamvarapāriśuddhaye,
indriyaṃ saṃvarapāriśuddhaye, bhojane mātrajñatāyāṃ, jāgarikānuyoge, saṃprajānadvihāritāyāmuttarottarāṃ
spṛhāmutpādayati| anuyogācchandaḥ| yā(yaḥ) sātatyaprayogatāyāṃ
satkṛtyaprayo[gatā]yāṃ ca mārgabhāvanāyāṃ spṛhāmutpādayatyabhilāṣaṃ kartukāmatāmityayaṃ caturvidhaśchandaḥ|
(ityayaṃ caturvidhaśchandaḥ) yaduta prāptaye| paripṛcchanāyai| saṃbhārasamudāgamāya|
anuyogāya ca|

tatra vīryamapi caturvidha[ṃ] tadyathā śra[vaṇā]ya, cintanāyai, bhāvanāyai| āvaraṇapariśuddhaye
ca|

tatra śravaṇāya vīryaṃ| yadaśrutaṃ śṛṇvataḥ| paryavadāpayataḥ| cetaso [a]bhyutsāhaḥ| avinyastaprayogatā,
evaṃ yathāśrutānāṃ dharmāṇāmekākino rahogatasyārthaṃ| cintayatastulayata upaparīkṣamāṇasya|
evaṃ pratisaṃlayanapraviṣṭasya kālena kālaṃ śamathavipaśyanāṃ bhāvayata evamahorātrānuyuktasya
caṃkramaniṣadyābhyā [ṃ] nivaraṇebhyaścittaṃ viśodhayataḥ| yaścetasobhyutsāhaḥ|
avinyastayāgatā(prayogatā) [|] evaṃ yathāśrutānāṃ dharmāṇāmekākino rahogatasyārthaṃ
cintayata ālayadīrghatā tatra|

upāyopi caturvidhastadyathā śīlasamvaramindriyasaṃvaramadhipatiṃ kṛtvā sūpasthitasmṛtitā| tathā
copasthitasmṛterapramādaścetasa ārakṣā| kuśalānāṃ dharmāṇāṃ niṣevaṇā| tathā vā[']pramattasyādhyātmaṃ
cetaḥśamathayogaḥ| adhiprajñañca dharmavipaśyanā[|] sa cāyaṃ yogaścaturvidhaḥ|
ṣoḍaśākāro bhavati| tatra śraddhayā prāptavyamarthamadhipatiṃ saṃprāpnoti| prāptimabhisaṃpratyayātkartukāmatāmutpādayati|
kuśaleṣu dharmeṣu[|] sa evaṃ kartukāmaḥ| ahorātrānuyukto
viharati| utsāhī| dṛḍhaparākramaḥ| tacca vīryamupādāya parigṛhītamaprāptasya prāptaye,
anadhigatasyādhigamāya| asākṣātkṛtasya sākṣātkriyāyai| samvarttate| tasmādime catvāro dharmā
yoga ityucyate|

tatra manasikāraḥ katamaḥ| catvāro manaskārāḥ katame catvāraḥ| (saṃsthāpayataśca dharmāḥ (dharmān)
pravicinvataḥ| yāvanmanaskāraṃ na prāpnoti| tāvadasya balavāhano manaskāro bhavati|
balādavaṣṭabhya taccittamekāgratāyāmavasthāpayati| tenocyate| balavāhana iti| sachidravāhano
manaskāraḥ katamaḥ) tadyathā- balavāhanaḥ sa(c]chidravāhanaḥ, anābhogavāhanaśca|

tatra balavāhano manaskāraḥ katamaḥ| tadyathā ādikarmikasyādhyātmameva cittaṃ sthāpayataḥ| saṃsthāpayataśca|
dharmān pravicinvataḥ| yāvanmanaskāraṃ na prāpnoti| tāvadasya balavāhano
manaskāro bhavati| balādavaṣṭabhya taccittamekāgratāyāmavasthāpayati| tenocyate balavāhana
iti|

sa[c]chidravāhano manaskāraḥ katamaḥ| yo labdhamanaskārasya ca laukikena mārgeṇa gacchato lokottareṇa
vā (yo)lakṣaṇa pratisaṃvedī manaskāraḥ| tathā hi samādhistatra cintayā vyavathī(sthī)yate|
naikāntena bhāvanākāreṇa pravarttate|

tatra ni[ś]chidravāhano manaskāraḥ| lakṣaṇapratisaṃvedino manaskārādūrdhvaṃ yāvat| prayoganiṣṭhānmanasikārāttathānābhogavāhano
manaskāraḥ| yaḥ prayoganiṣṭhāphalo manaskāraḥ||

apare catvāro manaskārāḥ tadyathā ānulomikaḥ, prātipakṣikaḥ, prasadanīyaḥ, pratyavekṣaṇīyaśca
[|]

tatrānulo[miko]manaskāraḥ| yenālambanaṃ vidūṣayati| samyakprayogaṃ cārabhate| no tu kleśaṃ prajahāti||

tatra prātipakṣiko yena kleśaṃ prajahāti|

tatra prasadanīya yena līnaṃ cittaṃ pragrāhakairnimittairabhipramoca(da)yati| saṃ[praharṣa]yati|
pragṛhṇāti| tatra pratyavekṣaṇīyo manaskāraḥ| tadyathā mimānsā(māṃsā)manaskāraḥ| yamadhipatiṃ
kṛtvā prahīṇā prahīṇatāṃ kleśānāṃ pratyavekṣate|

tatrālambanaṃ manasi kurvvatā kati nimittāni manasi karttavyāni bhavanti| āha| catvāri| tadyathā|
ālambananimittaṃ| parivartta(rja)nīyaṃ nimittaṃ [|] niṣevaṇīyaṃ ca nimittaṃ| tatrālambananimittaṃ
yat| jñeyavastusabhāgaṃ pratibimbaṃ| pratibhāsaṃ (saḥ)||

tatra nidānanimittaṃ tadyathā samādhisaṃbhāropacayaḥ| anulomika upadeśaḥ| bhāvanāsahagataḥ|
tīvra[c]chandaḥ, saṃvejanīyeṣu dharmeṣu saṃvegaḥ| vikṣepāvikṣepaparijñā| avadhānaṃ parataśca|
saṃghahā manusya(ṣya) kṛto vā, ko (a)manuṣya kṛto vā, śabda kṛto vā, vyāpādakṛto vā| tathā
vipaśyanāpūrvvaṃgamaḥ| adhyātmaṃ cittābhisaṃkṣepaḥ| uttaptatarāyā vipaśyanāyāḥ uttaratra
nidānanimittaṃ, tathā śamathapūrvvaṃgamā vipaśyanā, uttaptatarasya śamathasyottaratra
nidānanimittaṃ|

tatra parivarjanīyanimittaṃ caturvvidhaṃ| tadyathā| layanimittaṃ, auddhatyanimittaṃ, saṃganimittaṃ,
vikṣepanimittaṃ ca| tatra layanimittaṃ yenālambananimittena nidānanimittena cittaṃ
līnatvāya paraiti| tatrauddhatyaṃ yenālambananimittena nidānanimittena cittamutpadyate| tatra
saṃganimittaṃ yenālambananimittena| nidānanimittena cittamālambane rajyate|| saṃrajyate|
saṃkliśyate| tatra vikṣepanimittaṃ| yenālambananimittena nidānanimittena cittambahirdhā
vikṣipyate| tāni punarnimittāni yathā samāhitāyāṃ bhūmau ebhirmanaskārairālambanamadhimucyate|

katyadhimokṣā bhavanti| āha [|] navādhimokṣā stadyathā| prabhāsvaraścāprabhāsvaraśca| jaḍḥ,
paṭuḥ, parītto, mahadgataḥ| apramāṇaḥ| pariśuddhaḥ| apariśuddhaśceti||

tatra prabhāsvarodhimokṣo ya ālokanimitte sūdgṛhīte ālokasahagataḥ |]

tatrā[']prabhāsvarodhimokṣaḥ| tadyathā ālokanimitte sūdgṛhīte andhakārasahagataḥ|

tatra jaḍo[']dhimokṣaḥ| yo mṛdvindriyasantānapatitaḥ|

tatra paṭuradhimokṣo yastīkṣṇendriyasantānapatitaḥ|

tatra parīttodhimokṣaḥ| yaḥ parīttaśraddhācha(ccha)ndasamādhiḥ parīttālambanaśca| iti manaskāraparīttatayā
cālambanaparīttatayā ca parīttodhimokṣaḥ||

tatra mahadgatodhimokṣaḥ| tatra yo mahadgataḥ śraddhācchandasahagato mahadgatamvā ālambanamadhimucyate|
yodhimokṣa iti| manaskāramahadgata[ta]yā cālambanamahadgatatayā mahadgatodhimokṣaḥ|

tatrāpramāṇodhimokṣaḥ| apramāṇa [ḥ] śraddhācha(ccha)ndasahagataḥ| anantamvā aparyanta [mālamba]namadhimucyate|
yodhimokṣa iti| manaskārāpramāṇatayā cālambanapramāṇatayā cāpramāṇādhimokṣaḥ|

tatra pariśuddho'dhimokṣaḥ yaḥ prabhāvitaḥ, pariniṣpannaḥ paryavasānagataḥ|

apariśuddho vā punaryo na subhāvito, na pariniṣpanno na paryavasānagataḥ|

tatrakati yogasya yogakaraṇīyāni| āha| catvāri| katamāni catvāri| tadyathā| āśrayanirodhaḥ|
āśrayaparivarttaḥ| ālambanaparijñānaṃ| ālambanābhiratiśca|

tatratrāśrayanirodhaḥ prayogamanasikārabhāvanānuyuktasya yo dauṣṭhulyasahagata āśrayaḥ| sonupūrvveṇa
nirudhyate| prasrabdhisahagataścāśrayaḥ parivarttate| ayamāśrayanirodhoyamāśraya
parivartaḥ| yogakaraṇīyaṃ|

tatrālambanaparijñānamālambanābhiratiśca| astyālambanaparijñānamālambanābhiratiḥ| āśrayanirodhaparivarttapūrvvaṃgamaṃ|
yadā cālambanaparijñānamālambanābhiratimadhipatiṃ kṛtvā āśrayo
nirudhyate| parivarttate ca| astyālambanaparijñānamālambanābhiratiḥ| āśrayaviśuddhipūrvvaṃgamaḥ|
āśrayaviśuddhimadhipatiṃ kṛtvā suviśuddhamālambanajñānaṃ| kāryapariniṣpattikāle pravartate|
abhiratiśca[|] tenocyate catvāri yogasya karaṇīyānīti||

tatra kati yogācārāḥ| āha trayastadyathā| ādikarmikaḥ, kṛtaparicayaḥ| atikrāntamanaskāraśca||

tatrādikarmiko yogācāraḥ| manaskārādikarmikaḥ| kleśaviśuddhyādikarmikaśca||

tatra manaskārādikarmikaḥ| tatra prathamakarmika ekāgratāyāṃ yāvanmanaskāraṃ na prāpnoti| cittaikāgratāṃ
na spṛśati|

tatra kleśaviśuddhyādikarmikaḥ| adhigatepi manaskāre kleśasya cittaṃ vimocayitukāmasya yallakṣaṇapratisaṃvedino
manaskārasyārambhaḥ pratigrahaścābhyāsaḥ| ayaṃ kleśaviśuddhyādikarmikaḥ|

tatra kṛtaparicayaḥ katamaḥ| lakṣaṇapratisaṃvedinaṃ manaskāraṃ sthāpayitvā tadanyeṣu ṣaṭsu manaskāreṣu
prayoganiṣṭhāpanneṣu kṛtaparicayo bhavati|

tatrātikrāntamanaskārāḥ (raḥ) prayoganiṣṭhāphalamanaskāre veditavyaḥ| atikrānto'sau bhavati|
pramo(yo)gabhāvanāmanaskāraṃ| sthito bhavati| bhāvanāphale[|]tasmādatikrāntamanaskāra ityucyate|

api ca kuśalaṃ dharma[c]chandamupādāya| prayujyamāno yāvannirvedhabhāgīyāni kuśalamūlāni notpādayati|
tāvadādikarmiko bhavati| yadā punarnirvvedhabhāgīyānyutpādayati| tadyathā ūṣmagatāni|
mūrdhānaḥ (mūrdhnaḥ), satyānulomāḥ| kṣāntayo(ntīḥ)laukikānagradharmān| tadā kṛtaparicayo
bhavati| yadā punaḥ samyaktvaṃ nyāmamavatarati| satyānyabhisamāgacchati| aparapratyayo
bhavatyananyaneyaḥ| śāstuḥ śāsane tadātikrāntamanaskāro bhavati| parapratyayaṃ manaskāramatikramyāparapratyaye
sthitaḥ| tasmādatikrāntamanaskāra ityucyate|

tatra yogabhāvanā katamā| āha| dvividhā| saṃjñābhāvanā bodhipakṣyā bhāvanā ca|

tatra saṃjñābhāvanā katamā| tadyathā laukikamārgaprayuktaḥ| sarvvāsvadharimāsu bhūmiṣvādīnavasaṃjñā[ṃ]bhāvayati|
[prahā]ṇāya vā punaḥ prayuktaḥ| prahāṇadhātau, virāgadhātau nirodhadhātau,
śāntadarśī prahāṇasaṃjñāṃ, virāgasaṃjñāṃ, nirodhasaṃjñāñca bhāvayati| śamathāya vā punaḥ
prayuktaḥ| ūrdhvamadhaḥ saṃjñāṃ śamathapakṣyāṃ bhāvayati| vipaśyanāyāṃ prayuktaḥ| paścātpunaḥ
saṃjñāṃ vipaśyanāpakṣyāṃ bhāvayati| vipaśyanāyāṃ prayuktaḥ| paścātpura imameva kāyaṃ
yathāsthitaṃ yathāpraṇihitaṃ ūrdhvaṃ pādatalādadhaḥ keśamastakātpūrṇṇaṃ nānāvidhasyāśuceḥ
pratyavekṣate| santyasminkāye keśā romāṇīti pūrvvavat| tatra paścātpunaḥ| saṃjñī tathā
tadekatyena pratyavekṣaṇānimittameva| sādhu ca, suṣṭhu ca, sūdgṛhītaṃ bhavati| sumanasīkṛtaṃ,
sūtkṛṣṭaṃ| supratividdhaṃ| tadyathā sthito niṣaṇṇaṃ pratyavekṣate| niṣaṇṇo vā nipannaṃ|
purato vā gacchantaṃ, pṛṣṭhato gacchanpratyavekṣate| sā khalveṣā traiyadhvikānāṃ saṃskārāṇāṃ
pratītyasamutpannānāṃ vipaśyanākārā pratyavekṣāparidīpitā| tatra yattāvadāha-sthito
niṣaṇṇaṃ pratyavekṣate| anena vartamānena manaskāreṇa anāgatajñeyaṃ pratyavekṣate| vartamānāpi
manaskārāvasthā utpannā sthitetyucyate| anāgatā punaḥ jñeyāvasthā| anutpannatvādutpādābhimukhatvācca
niṣaṇṇetyucyate| yatpunarāha| niṣaṇṇo vā nipannaṃ pratyavekṣata ityanena pratyutpannena
manaskāreṇātītasya jñeyasya pratyavekṣaṇā paridīpitā| pratyutpannā hi manaskārāvasthā|
nirodhābhimukhā niṣaṇṇetyucyate| atītā punaḥ niruddhatvājjñeyāvasthā nipannetyucyate|
yatpunarāha| purato vā gacchantaṃ pratyavekṣata ityanena pratyutpannena manaskāreṇa|
anantaraniruddhasya manaskārasya pratyavekṣā paridīpitā| tatra ya utpannotpanno manasikāro[a]nantaraniruddhaḥ
sa purato yāyī[|] tatra anantarotpannaḥ| anantarotpanno manaskāraḥ|
navanavo[']nantaraniruddhasyānantaraniruddhasya grāhakaḥ| sa pṛṣṭhato yāyī| tatra śamathaṃ
ca vipaśyanāṃ ca bhāvayanstadubhayapakṣyāmālokasaṃjñāṃ bhāvayati| iyaṃ saṃjñābhāvanā|

tatra bodhipakṣyabhāvanā katamā| yaḥ ṣaṭ(sapta)triṃśatāṃ bodhipakṣyāṇāṃ dharmāṇāmabhyāsaḥ| paricayaḥ|
āsevanā bahulīkāra iyamucyate bodhipakṣyabhāvanā| tadyathā caturṇṇāṃ smṛtyupasthānānāṃ,
caturṇṇāṃ samyakprahāṇānāṃ, caturṇṇā ṛddhipādānāṃ| pañcānāmindriyāṇāṃ, paṃcānāṃ balānāṃ,
saptānāṃ bodhyaṃgānāmāmāryāṣṭāṅgasya mārgasya[|]

kāyasmṛtyupasthānasya vedanācittadharmasmṛtyupasthānasya| anutpannānāṃ dharmāṇāṃ pāpakānāmakuśalānāṃ
dharmāṇāmanutpādāya[c]chandaṃ janayati| vyāyacchate, vīryamārabhate| cittaṃ pragṛhṇāti|
pradadhāti| samyakprahāṇasya(ṇṇāya)| utpannānāṃ pāpakānāmakuśalānāṃ dharmāṇāṃ prahāṇāya|
anutpannānāṃ kuśalānāṃ dharmāṇāmutpādāya| utpannānāṃ kuśalānāṃ dharmāṇāṃ sthitaye| asaṃmoṣāya
bhāvanāparipūraye (ya yo) bhāvavṛddhivipulatāyai chandaṃ vyāyacchate| vīryamārabhate|
cittaṃ pragṛhṇāti, pradadhātīti samyakprahāṇasya chandasamādhiprahāṇasaṃskārasamanvāgatasya
(|) ṛddhipādasya, śraddhāvīryacittamīmānsā(māṃsā) samādhiprahāṇasaṃskārasamanvāgatasya
ṛddhipādasya, vīryacittamīmānsā(māṃsā)samādhiprahāṇasaṃskārasamanvāgatasya ṛddhipādasya,
śraddhāvīryasmṛtisamādhiprajñendriyaśca śraddhāsmṛtisamādhiprajñābalānāṃ smṛtisaṃbodhyaṃgasya
[|] samyagdṛṣṭeḥ| samyaksaṃkalpasya, samyagvākkarmāntājīvānāṃ, samyagvyāyāmasya, samyaksmṛteḥ
samyaksamādheśca||

tatra katamaḥ kāyaḥ| katamā kāye kāyānupaśyanā[|] katamā (|) smṛtiḥ [|] katamā[ni] (|) smṛterupasthānāni
[|] āha| kāyaḥ pañcatriṃśadvidhaḥ| tadyathā ādhyātmiko, bāhyaśca| indriyasaṃgṛhītaḥ|
anindriyasaṃgṛhītaśca| sattvasaṃkhyātā (to) [']sattvasaṃkhyātā (ta)śca| dauṣṭhulyasahagataḥ,
praśrabdhisahagataśca| bhūtakāyaḥ, bhautikakāyaśca| nāmakāyo, rūpakāyaśca| nārakastairyagyonikaḥ|
paitṛviṣayikaḥ| mānuṣyo, divyaśca| savijñānakaḥ| avijñānakaṃ (ko)vā| antaḥkāyo,
bahiḥkāyaśca[|] vipariṇato[a]vipariṇataśca|| strīkāyaḥ, puruṣakāyaḥ, ṣaṇḍa(ḍha)kakāyaśca|
mitrakāyaḥ, amitrakāyaḥ| udāsīnakāyaśca| hīnakāyo, madhyakāyaḥ, praṇītakāyaśca, dahnakāyaḥ,
yūna(yuva)kāyo, vṛddhakāyaśca| ayaṃ tāvatkāyaśca prabhedaḥ|

tatrānupaśyanā trividhā| yā kāyamadhipatiṃ kṛtvā-śrutamayī vā prajñābhāvanāmayī vā [|] yayā
prajñayā sarvaṃkāyaṃ sarvvākāraṃ samyagevopaparīkṣate| saṃtīrayatyanupraviśati| anuvupyate|

tatra smṛtipadasya kāyamadhipatiṃ kṛtvā (||) ye dharmā udgṛhītāsteṣāmeva ca dharmāṇāṃ yorthaḥ
(|) cintito, ye ca bhāvanayā sākṣātkṛtā[ḥ]| tatra vyaṃjane, cārthe ca, sākṣākriyāyāṃ ca
yaścetasaḥ asaṃmoṣaḥ sūdgṛhītā vā me te ete dharmā na veti|| sūpalakṣitā vā tatra tatra prajñayā
na veti| susaṃsparśitā [ḥ] (susaṃspṛṣṭāḥ) tatra tatra vimuktyā na veti rupasthitā bhavatīdaṃ
smṛterupasthānaṃ| api ca smṛtyā rakṣāyai smṛterupasthānaṃ viṣayāsaṃkleśāyālambanopanibaddhāya
(nibandhanāya) ca| tatra smṛtyā rakṣā yathoktaṃ pūrvvamevārakṣitasmṛtirbhavati|
nipakasmṛtiriti| tatra viṣayāsaṃkleśāya| yathoktaṃ smṛtyā rakṣitamānasaḥ| samāvasthācārako,
na nimittagrāhī| nānuvyaṃjanagrāhī| yāvadvistareṇa rakṣati| mana indriyaṃ mana indriyeṇa
samvaramāpadyate| tatrālambanopanibandhāya| yathoktaṃ caturvidhe ālambane smṛtimupanibadhnataḥ|
tadyathā vyāpyālambane, caritaviśodhane, kauśalyālambane, kleśaviśodhane vā ebhistribhirākārairyā
sūpasthitasmṛtitā idamucyate smṛterupasthānaṃ||

tatra vedanā katamā [|] tadyathā sukhā, duḥkhā, aduḥkhāsukhāca vedanā| tatra sukhāpi kāyikī|
duḥkhāpyaduḥkhāsukhāpi [|] yathā kāyikī| evaṃ caitasikī| sukhāpi sāmiṣā, duḥkhāpyaduḥkhāsukhāpi|
evaṃ nirāmiṣāpi, evaṃ gardha(vā) śrite (tā), naiṣkramyāśritā vedanā, sukhāpi duḥkhāpyaduḥkhāpyaduḥkhāsukhāpi|
saiṣā ekaviṃśatividhā vedanā bhavati| navavidhā vā||

tatra cittaṃ katamat| tadyathā-sarāgaṃ cittaṃ, sadveṣaṃ, vigatadveṣaṃ, samohaṃ, vigatamohaṃ,
saṃkṣiptaṃ, vikṣiptaṃ, līnaṃ, pragṛhītaṃ| uddhatamanuddhataṃ, vyupaśāntamavyupaśāntaṃ| samāhitamasamāhitaṃ,
subhāvitamasubhāvitaṃ| suvimuktaṃ cittamasuvimuktaṃ cittaṃ| tadetadabhisamasya
viṃśatividhaṃ cittaṃ bhavati|

tatra dharmāḥ katame [|] rāgo, rāgavinayaśca| dveṣo, dveṣavinayaśca| moho mohavinayaśca| saṃkṣepo,
vikṣepaḥ| layaḥ, pragraha, auddhatyamanauddhatyaṃ| vyupaśamaḥ| avyupaśamassusamāhi[ta]tā,
na susamāhitatā| subhāvitamārgatā, na subhāvitamārgatā| subhāvitamuktatā, na subhāvitamuktatā
ca| itīme kṛṣṇaśukla[pakṣa]vyavasthitā viṃśatidharmā veditavyāḥ| saṃkleśavyavadānapakṣye
(kṣyāḥ)|

tatra sukhāvedanā yatsukhavedanīyaṃ sparśaṃ pratītyotpadyate [|] sātaṃ, veditaṃ, vedanāgataṃ|
sā punaryā pañcavijñānasaṃprayuktā| sā kāyikī| yā manovijñānasaṃprayuktā sā caitasikī| yathā
sukhavedanīyamevaṃ duḥkhavedanīyamaduḥkhāsukhavedanīyaṃ sparśaṃ pratītyotpadyate asātaṃ,
naivasātaṃ nāsātaṃ veditaṃ [vigatarāgaṃ]| vedanāgatamidamucyate duḥkhā aduḥkhāsukhā vedanā|
sā punaryā pañcavijñānakāyasaṃprayuktā| sā kāyikī| yā manovijñānasaṃprayuktā| sā caitasikī|
yā nirvvāṇānukūlā[sā]nairvvedhikī| atyantaniṣṭhatāyai atyantavimalatāyai| atyantabrahmacaryaparyavasānāyai
(ya?)| samvarttate| sā nirāmiṣā|| yā punardhātupatitā, bhavapatitā
sā sāmiṣā [|] yā puna(nā)rūpārūpya pratisaṃyuktā, vairāgyānukūlā vā, sā naiṣkramyāśritā|
yā punaḥ kāyapratisaṃyuktā, na ca vairāgyānukūlā, sā gardhāśritā||

tatra sarāgaṃ cittaṃ| yadraṃjanīye vastuni rāgaparyavasthitaṃ [|]vigatarāṃgaṃ yadrāgaparyavasthānāpagataṃ
[|]sadveṣe(ṣaṃ) ya[d]dveṣaṇīye vastuni dveṣaparyavasthitaṃ|vigatadveṣaṃ yaddveṣaparyavasthānāpagataṃ|tatra
sammo(mo)haṃ| yanmohanīye vastuni [ḥḥḥḥḥḥḥ]tānyetāni ṣaṭcittāni
cārasahagatāni veditavyāni| tatra trīṇi saṃkleśapakṣyāṇi| trīṇi saṃkleśaprātipakṣikāṇi|

tatra saṃkṣiptacittaṃ yacchamathākāreṇādhyātmamātmanopanibaddhaṃ|

vikṣiptaṃ| yadbahirdhā pañcasu kāmaguṇeṣvanuvisṛtaṃ|

tatra līnaṃ cittaṃ| yatstyānamiddhasahagataṃ, pragrahītaṃ yat prasadanīyenālambanena saṃpratiṣṭhitaṃ[|]

uddhataṃ cittaṃ yadati saṃpragrahādauddhatyaparyavasthitamanubaddhacittaṃ yatpragrahakāle cābhisaṃkṣepakāle
copekṣā prāptaṃ [|]

tatra praśāntaṃcittaṃ yannivaraṇebhyo vimuktamavyupaśāntaṃ punaryadavimuktaṃ|

tatra samāhitaṃ cittaṃ yannivaraṇavimokṣānmauladhyānapraviṣṭaṃ, na susamāhitaṃ yadapraviṣṭaṃ
[|]

tatra subhāvitaṃ cittaṃ yadasyaiva samādherdīrghakālaparicayānnikāmalābhī bhavatyakṛcchralābhī|
āśusamāpattā|

tatra na subhāvitaṃ cittametadpiryayeṇa veditavyam|

tatra suvimuktaṃ cittaṃ yatsarvataścātyantataśca vimuktaṃ [|]

na suvimuktaṃ| cittaṃ yanna sarvvato nā (nā) pyatyantato vimuktamitīmāni caturdaśa cittāni (|)
vihāragatāni veditavyāni|

tatra nivaraṇabhūviśuddhā (ddhi)bhūmimārabhya vihāragatānyaṣṭau cittāni veditavyāni| vikṣiptaṃ
saṃkṣiptaṃ yāvad vyupaśāntamavyupaśāntamiti| kleśaviśuddhiṃ punarārabhya vihāragatāni ṣaṭ
cittāni yāvatsuvimuktaṃ cittaṃ na suvimuktamiti [|]

yatpunaḥ satyadhyātmaṃ nivaraṇe asti me nivaraṇamiti jānāti| asati nivaraṇe nāsti me nivaraṇamiti
jānāti| yathā cānutpannasya vivaraṇasyotpādo bhavati| tadapi yathā yotpannasya vigamo
bhavati| tadapi prajānāti| yatra sati cakṣuḥsaṃyojane yāvatpunaḥ (nmana) saṃyojane asti
me yāvatpunaḥ (manaḥ) saṃyojanamiti| asati yāvatpunaḥ (nmanaḥ) saṃyojane nāsti me manaḥ saṃyojanamiti
prajānāti| yathā cānutpannasya yāvanmanaḥ saṃyojanasyotpādo bhavati| tadapi prajānāti|
yathā cotpannasya nirodho bhavati| tadapi prajānāti| satyadhyātmaṃ smṛtisaṃbodhyaṃge
asti me [smṛti] saṃbodhyaṃgamiti prajānāti| asati nāsti me prajānāti| yathā cānutpannasya
smṛtisaṃbodhyaṃgasyotpādo bhavati| tadapi prajānāti| yathā cotpannasya sthitirbhavati|
asaṃmoṣo bhāvanā (|) paripūrirbhūyo bhāvavṛddhirvipulatā tadapi prajānāti| satyadhyātmaṃ
smṛtisaṃbodhyaṃgamevaṃ dharmavinayavīryapraśrabdhisamādhyupekṣāsaṃbodhyaṃgaṃ veditavyamiti
yadevaṃ svabhāvādīnavapratipakṣākāraiḥ saṃkliṣṭadharmmaparijñānamidaṃ śarīraṃ dharmmasmṛtyupasthānasya,
yathā kāye kāyānupaśyanā smṛtyupasthānapakṣame (kṣae) vaṃ vedanā [yāṃ]yaccitte
(yāvaccite) dharmeṣu yathāyogaṃ veditavyam|

tatra kathamadhyātmaṃ kāye kāyānudarśī viharati| kathaṃ bahirdhā kathamadhyātmabahirdhā[|] yadā
adhyātmaṃ pratyātmaṃ satva(ttva)saṃkhyāte kāye kāyānupaśyī (darśī) viharati| evamadhyātmaṃ
kāye kāyānudarśī viharati| kathaṃ bahirdhā kathamadhyātmabahirdhā[|] yadā adhyātmaṃ pratyātmaṃ,
yadā bahirdhā asattvasaṃkhyātaṃ rūpamālambanīkarotyevaṃ bahirdhākāye kāyānudarśī
viharati| yadā bahirdhā (rdho)paraktaṃ sattvasaṃkhyātaṃ rūpamālambanīkarotyevamadhyātmabahirdhā
kāye kāyānudarśī viharati|

tatrādhyātmaṃ rūpamupādāya| sūkṣmaṃ sattvasaṃkhyātaṃ| yā utpannā vedanā, cittaṃ, dharmāstānālambanīkurvan[|]
adhyātmaṃ vedanā [yāṃ], citte, dharmeṣu dharmānudarśī viharati| bāhyamasattvasaṃkhyātaṃ
rūpamupādāya| yā utpannā vedanā, cittaṃ, dharmāstānālambanīkurvan| bahirdhā
vedanāyāṃ, citte, dharmeṣu dharmānudarśī viharati| bahirdhā bāhyaṃ rūpasattvamupādāya| yā
utpannā vedanā, cittaṃ, dharmāstānālambanīkurvvannadhyātmabahirdhā vedanāyāṃ, citte dharmeṣu
dharmānudarśī viharati||

aparaḥ paryāyaḥ| indriya saṃgṛhītaṃ rūpamālambanīkurvvan, adhyātmaṃ kāye kāyānupaśyī (darśī)
viharati| anindriyasaṃgṛhītaṃ| rūpagatamanupādattamālambanīkurvvan bahirdhā kāye kāyānudarśī
viharati| anindriyasaṃgṛhītameva| rūpamadhyātmamupagatamupādattaṃ rūpamālambanīkurvvannadhyātmabahirdhā
kāye kāyānupaśyī (darśī) viharati| [anindriyasaṃgṛhītaṃ rūpagatamanupādattamālambanīkurvvan
bahirdhā kāye kāyānudarśī viharati| anindriyasaṃgṛhītameva rūpamadhyātmamupagatamupādattaṃ
rūpamālambanīkurvvannadhyātmabahirdhā kāye kāyānudarśī viharati] [|]
evaṃ pūrvvaṃ [ṃ] trividhaṃ rūpamupādāya| yadu (yo) tpannā vedanā, cittaṃ, dharmāstānyathāyogamālambanīkurvvan
tathādarśī viharatīti veditavyaṃ|

aparaḥ paryāyaḥ| yatsamāhitabhūmikaṃ praśrabdhisahagataṃ rūpamālambanīkarotyevamadhyātmaṃ kāye
kāyānudarśī viharati| yatsūkṣmamevādhyātmaṃ samāhitabhūmikaṃ dauṣṭhulyasahagataṃ rūpamālambanīkaroti|
evaṃ bahirdhā kāye kāyānupaśyī (darśī) viharatiparadauṣṭhulyasahagataṃ praśrabdhisahagataṃ
ca rūpamālambanīkurvvan adhyātmabahirdhā kāye| kāyānudarśī viharati| evaṃ
tadupādāyotpannā vedanā, cittaṃ, dharmā yathāyogaṃ veditavyāḥ|

aparaḥ paryāyaḥ| adhyātmaṃ bhūtarūpamālambanīkurvvannadhyātmaṃ kāye kāyānudarśī viharati| bāhyaṃ
bhūtarūpamālambanī kurvvan bahirdhā kāye kāyānudarśī viharati| tacca bhūtarūpamupādāya|
yadutpannamindriyaviṣayasaṃgṛhītamupādāya| rūpaṃ cālambanīkurvvannadhyātmabahirdhā kāye
kāyānudarśī viharati| evaṃ tadupādāya yā utpannā vedanā cittaṃ dharmāstepi yathāyogaṃ veditavyāḥ|
aparaḥ paryāyaḥ| yadā savijñānakaṃ kāyamadhyātmamālambananīkaroti| evamadhyātmaṃ
kāye kāyānudarśī viharati| avijñānakaṃ rūpaṃ sattvasaṃkhyātaṃ| vinīlakādiṣvavasthāsvālambanī
kurvvanbahirdhā kāye kāyānudarśī viharati| a(sa)vijñānakasya ca rūpasyātīte kāle savijñānatāṃ
[|] avijñāna [ka]sya ca rūpasyānāgate kāle avijñānatāṃ, tulyadharmatāṃ, samadharmmatāṃ
ālambanīkurvvannadhyātmabahirdhā kāye kāyānudarśī viharatyevaṃ tadupādāya, yā utpannā
vedanā, cittaṃ, dharmāstepi yathāyogaṃ veditavyāḥ| aparaḥ paryāyaḥ [|] ātmanaḥ anta[ḥ] kāyaṃ
keśaromanakhādibhiḥ ākārairālambanīkurvvannadhyātmabahirdhā kāye kāyānudarśī viharati||
pareṣāmantaḥ kāyaṃ keśaromanakhādibhirākārairālambanīkurvvanbahirdhā kāye kāyānudarśī viharatyadhyātmaṃ
cittaṃ ca bahiḥkāyavipariṇataṃ vinīlakādibhirākāraiḥ| bahirdhā ca bahiḥkāyaṃ
vipariṇatamavipariṇataṃ ca| vinīlakādibhirākāraistulyadharmmatayā ālambanīkurvvan bahirdhā
kāye kāyānudarśī viharati| tadupādāya yā utpannā vedanā, cittaṃ, dharmāstepi yathāyogaṃ
veditavyāḥ| ityevaṃbhāgīyā kāye vedanācittadharmaprabhedenabahavaḥ paryāyā veditavyāḥ| ime
tu katipayāḥ (ye)paryāyāḥ| saṃprakāśitāḥ [|]

tatra caturṇṇāmviparyāsānāṃ pratipakṣeṇa bhagavatā catvāri smṛtyupasthānāni vyavasthāpitāni|
tatrāśucau śucīti viparyāse pratipakṣeṇa kāyasmṛtyupasthānaṃ vyavasthāpitaṃ| tathā hi bhagavatā
kāyasmṛtyupasthānabhāvanāyāṃ| aśubhāpratisaṃyuktāścatasraḥ śivapathikā deśitāḥ| yā
asya bahulaṃ kurvvan manasikurvvataḥ| aśucau śucīti viparyāsaḥ prahīyate| tatra sukhe sukhamiti|
viparyāsapratipakṣeṇa vedanāsmṛtyupasthānaṃ vyavasthāpitaṃ| vedanānudarśī viharan|
yatkiṃcidveditamidamatra duḥkhasyeti yathābhūtaṃ prajānātyevamasya yo duḥkhasukhe sukhamiti|
viparyāsaḥ| sa prahāyate (prahīyate)| anitye nityamiti viparyāsaḥ| pratipakṣeṇa smṛtyupasthānaṃ
vyavasthāpitaṃ| tasya sarāgādicittaprabhedena teṣāṃ teṣāṃ rātriṃdivasānāmatyayātkṣaṇalavamuhūrttānā
(ṇā) manekavidhānāṃ bahunānāprakāratāṃ cittasyopalabhya yaḥ anitye nityamiti
viparyāsaḥ [sa] prahīyate| yatrā [nā]tmanyātmeti viparyāsapratipakṣeṇa dharmasmṛtyupasthānaṃ
vyavasthāpitaṃ| tasya yeṣāṃ ātmadṛṣṭyādikā [nāṃ]saṃkleśānāṃ sadbhāvādyeṣāṃ nānātmadṛṣṭyādikānāṃ
kuśalānāṃ dharmāṇāmasadbhāvātskandheṣvātma darśanaṃ bhavati| nānyasya, svalakṣaṇataḥ|
sāmānyalakṣaṇataśca dharmādharmānudarśino yathābhūtaṃ paśyataḥ| yonātmanyātmeti
viparyāsaḥ| sa prahīyate|

aparaḥ paryāyaḥ| prāyeṇa hi loka evaṃ pravṛttaḥ| skandheṣu skandhamātraṃ, dharmmamātraṃ, yathābhūtamaprajānan
yathā kāye āśritaḥ| yadāśritaśca sukhaduḥkha ja dharmādharmābhyāṃ saṃkliśyate
vyavadā(dī)yate ca| tatrātmana āśrayavastusaṃmohāpanayanārthaṃ| kāyasmṛtyupasthānaṃ
vyavasthāpitaṃ | tasyaivātmanaḥ anubhavanavastusaṃmohāpanayanārthaṃ vedanāsmṛtyupasthānaṃ
vyavasthāpitaṃ| yatraiva ca te citte, manasi, vijñāne, ātmagrāheṇa saṃmūḍhā, ātmavastusammohāpanayanārthaṃ
dharmasmṛtyupasthānaṃ vyavasthāpitam|

aparaḥ paryāyaḥ| yatra ca karma karoti| yadarthaṃ ca karoti| yaśca karma karoti| (yadarthaṃ
ca karoti| yaśca [karma] karoti|) (ṃ) yena ca karoti| tatsarvvamekatyamabhisaṃkṣipya catvāri
smṛtyupasthānāni vyavasthāpitāni| tatra kāye karoti| vedanārthaṃ| cittena kuśalākuśalairdharmaiḥ|

aparaḥ paryāyaḥ| yatra ca saṃkliśyate| viśudhyate| yataśca yaśca yena kliśyate| viśudhyate yataśca
yaśca yena saṃkliśyate viśudhyate ca| tadekatyamabhisaṃkṣipya catvāri smṛtyupasthānāni
vyavasthāpitāni| tatra kāye saṃkliśyate, viśudhyate ca| vedanābhyaścittaṃ dharmaiḥ saṃkliśyate|
viśudhyate ca|

tatra smṛtyupasthānamiti [ko]rtha āha| yatra ca smṛtimupasthāpayati| yena ca smṛtimupasthāpayati|
taducyate smṛtyupasthānaṃ| yatra smṛtimupasthāpayati| tadālambanasmṛtyupasthānaṃ yena
smṛtimupasthāpayati| tatra yā prajñā smṛtiśca samādhisaṃgrāhikā tatsvabhāvasmṛtyupasthānaṃ|
tadanye tatsaṃprayuktāścittacaitasikā dharmāḥ| saṃsargasmṛtyupasthānaṃ| api [ca] kāyavedanādhipateyo
mārgaḥ samutpannaḥ kuśalaḥ sāsravaḥ| anāsravaśca [|] tatsmṛtyupasthānaṃ| sa
punaḥ śrutamayaścintāmayo bhāvanāmayaśca| tatra śrutacintāmayaḥ| sāsrava eva [|] bhāvanāmayaḥ
syātsāsravaḥ syādanāsravaḥ||

sa evaṃ caturṣu smṛtyupasthāneṣu kṛtaparicaya audāriko(kau)dārikaṃ viparyāsamapīnaya kuśalākuśaladharmābhijñaḥ|
tadanantaramanutpannānāṃ pāpakānāmakuśalānāṃ dharmāṇāmanutpādāya| utpannānāṃ
prahāṇāya| anutpannānāṃ kuśalānāṃ dharmāṇāmutpādāya| utpannānāṃ sthitaya iti vistareṇa
pūrvvavadyāvaccittaṃ pragṛhṇāti| pradadhāti||

tatra katame pāpakā akuśalā dharmā[ḥ] [|] yatkāmāvacaraṃ kliṣṭaṃ kāyakarma, vākkarma, manaskarma,
kāyavāṅmanoduścaritasaṃgṛhītaṃ| yena tatsamutthāpakāḥ kleśāste punarye asamavahitā,
asaṃmukhībhūtāste utpannā, ye samavahitāḥ saṃmukhībhūtāste utpannāḥ [|] tatra kuśalā dharmā
ye tatprātipakṣikā dharmāduścaritaprātipakṣikā, nivaraṇaprātipakṣikāḥ, saṃyojanaprātipakṣikā
vā tepyanutpannāstathaiva veditavyāḥ| utpannāśca pāpakā akuśalā dharmāstatra yadā anutpannānāṃ
pāpakānāmakuśalānāṃ dharmāṇāmanutpādāya spṛhāmutpādayati| praṇidhatte, sarveṇa sarvvaṃ
sarvvathā notpādayiṣyāmītyevaṃ chandaṃ janayati|utpannānvā punaḥ samavahitānsarvveṇasarvvaṃ
nādhivāsayiṣyāmi prahāsyāmi| prativinodayiṣyāmi ya[da]nutpanneṣu pāpakeṣvakuśaleṣu
pūrvva mevotpāda(|)spṛhāmutpādayati| praṇidhatte [|] nādhivāsaya(yi)tukāmo bhavati| ayamutpannānāṃ
prahāṇāya[c]chandaḥ [|]

te punaḥ pāpakā akuśalā dharmā atītavastvālambanā vā, anāgatavastvālambanā vā, vartamānaviṣayālambanā
vā utpadyante, bhavanti| yenoktaviṣayālambanā [ḥ], pratyakṣaviṣayālambanāśca ye
atītānāgatāvasthālambanāste, ye coktaviṣayālambanā, ye vartamānaviṣayālambanāste pratyakṣaviṣayālambanā
[ḥ|]

tatra parokṣālambanānāṃ pāpakānāmakuśalānāṃ dharmāṇāmanutpādāya| utpannānāṃ ca prahāṇāya| vyāyacchate
[|] pratyakṣaviṣayālambananānāṃ punaḥ| anutpannānāmanutpādāyotpannānāṃ ca prahāṇāya
vīryamārabhate| tathā hi teṣāṃ dṛḍhatareṇa vīryāraṃbheṇānutpattiḥ| prahāṇaṃ vā bhavati|
api ca mṛdumadhyānāṃ samavasthānāmanutpannānāmanutpādāya| utpannānāṃ prahāṇāya vyāyacchate|
adhimātrāṇāṃ samavasthānāṃ anutpannānāmanutpādāya| utpannānāṃ ca prahāṇāya vīryamārabhate|
sa cedatīte ālambane carati| tathā carati| yathāsya tenālambanena kleśo notpadyate| sa
cetpunaḥ smṛtisaṃpramoṣādutpadyate nādhivāsayati| prajahāti| vyantīkaroti| yathā atīte ālambane
evamanāgate[a]pi veditavyam| evamayamanutpannānāṃ pāpakānāmakuśalānāṃ dharmāṇāmanutpādāyotpannānāṃ
ca prahāṇāya vyāyacchata ityucyate| sa cedayamvarttamāne ālambane carati,
tathā tathā carati| yathā tenālambanena kleśo notpadyate| sa cetpunaḥ smṛtisaṃpramoṣādutpadyate|
utpannaṃ nādhivāsayati| prajahāti| vinodayati| vyantīkaroti| evamanutpannānāṃ pāpakānāmakuśalānāṃ
dharmāṇāmanutpādāya| utpannānāñca prahāṇāya vīryamārabhata ityucyate|

santi pāpakā akuśalā dharmā ye saṃkalpavaśe (bale)notpadyante| na viṣayabalena| santi ye saṃkalpabalena
ca | viṣayabalena ca| tatra saṃkalpabalenotpadyante| tadyathā viharataḥ| atītānāgatālambanā
ye utpadyante| tatra saṃkleśavaśe (le)na ca viṣayabalena cotpadyate(nte)| tadyathā
carato vartamānenālambanenotpadyante| avaśyaṃ tatrāyoniśaḥ saṃkalpo bhavati| tatra
ye saṃkalpabalenotpadyante teṣāmanutpannānāmanutpādāya| utpannānāṃ ca prahāṇāya| vyāyacchate|
tatra ye viṣayaba[lena] saṃkalpaba[lena] cotpadyante| teṣāmanutpannānāmanutpādāya| utpannānāñca
prahāṇāya vyāyaccha(te) tatra ye viṣayabalena saṃkalpabalena cotpadyante| teṣāmanutpannānāmamanutpādāya
utpannānāñca prahāṇāya vīryamārabhate| tatrānutpannānāṃ kuśalānāṃ
dharmāṇāmanu(mu)tpādāya chandaṃ janayatīti| ye kuśalādharmā apratilabdhā [a]saṃmukhībhūtasya
(tāḥ) teṣāṃ pratilambhāya saṃmukhībhāvāya ca smṛti mutpādayati [|] cittaṃ praṇidhatte[|]
tīvrā pratilabdhukāmatā| saṃmukhīkartukāmatā cāsya pratyupasthitā bhavati| ayamanutpannānāṃ
kuśalānāṃ dharmāṇāmutpattaye|

kṛ(ya)ttu utpannānāṃ ca kuśalānāṃ dharmāṇāṃ sthitaye, asaṃmoṣāya, bhāvanāparipūraye chandaṃ
janayatīti| utpannāḥ kuśalā dharmā ye pratilabdhāssaṃmukhībhūtāśca, tatra pratilaṃbhāvigamaṃ
pratilabdhāṃ pārihāṇimadhikṛtyāha| sthitaya iti saṃmukhībhāvādadhandhāyitatvamadhikṛtyāhāsaṃmoṣāyeti|
teṣāmeva ca kuśalānāṃ dharmāṇāmpratilabdhānāṃ sammukhībhūtānāmāsevanānvayātpariniṣpattiṃ
niṣṭhāgamanamadhikṛtyāha| bhāvanāparipūraye iti| tatra ca spṛhāmutpādayati|
cittaṃ praṇidhatte| tīvrā cāsya sthitikāmatā asammoṣakāmatā| bhāvanāparipūrikāmatā pratyupasthitā
bhavati| ayamucyate| utpannānāṃ kuśalānāṃ dharmāṇāṃ sthitaye asaṃmoṣāya bhāvanāparipūraye[c]chandaḥ|
tatra vyāyacchata iti| pratilabdhānāṃ saṃmukhībhāvāya vīryamārabhate| apratilabdhānāṃ
pratilambhāya[|]

tatra vyāyacchate| utpannānāṃ sthitaye, asaṃmoṣāya, vīryamārabhate| bhāvanāparipūraye, api ca
mṛdumadhyānāṃ kuśalānāṃ dharmāṇāmanutpannānāmutpādāya, utpannānāṃ ca sthitaye| asaṃmoṣāya
vyāyacchate| adhimātrāṇāṃ kuśalānāṃ dharmāṇāmanutpannānāmutpādāya, utpannānāṃ ca yāvad bhāvanāparipūraye
vīryamārabhate|

tatra cittaṃ pragṛhṇāti| yadā taccittaṃ śamathabhāvanāyāmekāgratāyāṃ prayuktaṃ bhavati| anutpannānāṃ
pāpakānāmakuśalānāṃ dharmāṇāmanutpādāya| evaṃ vistareṇa yāvadutpannānāṃ kuśalānāṃ
dharmāṇāmanutpannānāmutpādāya| utpannānāñca yāvad bhāvanāparipūraye vīryamārabhate| tatra
cittaṃ pragṛhṇāti| yadā taccittaṃ śamathabhāvanāyāmekāgratāyāṃ prayuktaṃ bhavati| anutpannānāṃ
pāpakānāṃ akuśalānāṃ dharmāṇāmanutpādāya| evaṃ vistareṇa yāvadutpannānāṃ kuśalānāṃ dharmāṇāṃ
sthitaye| asaṃmoṣāya bhāvanāparipūraye| tacca tathā adhyātmamabhisaṃkṣiptaṃ līnatvāya
paraiti| līnatvābhiśaṃki caivaṃ paśyati| tadā anyatamānyatamena pragrāhakena (ṇa) nimittena
prasadanīyena pratigṛhṇāti| saṃharṣayatyevaṃ cittaṃ pragṛhṇāti|

kathaṃ pradadhāti| punaruddhatamauddhatyābhiśaṃki vā pragrahakāle paśyati| tadā punarapyadhyātmamabhisaṃkṣipati|
śamathāya praṇidadhāti| tānyetāni bhavanti| catvāri samyakprahāṇāni|
kṛṣṇapakṣyāṇāṃ dharmāṇāmanutpannānāmanutpādāya| utpannānāṃ ca prahāṇāya [c]chando vyāyāmo
vīryārambhaḥ| cittapragrahaḥ| pradadhanamime dve samyakprahāṇe śuklapakṣyāṇāṃ dharmāṇāmanutpannānāmutpādāya
[|]

vistareṇa dve samyakprahāṇe veditavye| tadyathā kṛṣṇapakṣyāṇāṃ tatraikaṃ samvaraṇaprahāṇaṃ yadutpannānāmpāpakānāmakuśalānāṃ
dharmāṇāṃ prahāṇāya [c]chandaṃ janayatīti vistareṇa| dvitīyaṃ
prahāṇaprahāṇaṃ yadanutpannānāmanutpādāya [c]chandaṃ janayatīti vistareṇa,utpannaṃ hi
saṃvarayitavyaṃ| pāpakaṃ ca vastu| anutpannaṃ ca yattadasamudācārataḥ prahīṇamevaṃ tadasaṃmukhībhāvataḥ
prahātavyamiti kṛtvā| prahīṇasya prahāṇaṃ prahāṇaprahāṇa[ṃ]|

tatra bhāvanāprahāṇamekaṃ yadāha| anutpannānāṃ kuśalānāṃ dharmāṇāmutpādāyeti vistareṇa yāvaccittaṃ
pragṛhṇāti, pradadhātīti| tathā hi kuśalā dharmā āsevyamānā, bhāvyamānā, apratilabdhāśca
pratilabhyante| pratilabdhāśca sammukhīkriyante|

tatrānurakṣaṇāprahāṇamekaṃ| yadāha| utpannānāṃ kuśalānāṃ dharmāṇāṃ sthitaye| vistareṇa yāvaccittaṃ
pragṛhṇāti| pradadhāti| tathā hi pratilabdheṣu saṃmukhīkṛteṣu ca| kuśaleṣu dharmeṣu
yāvatpramādavarjanā apramādaniṣevaṇā ca| sā kuśalānāṃ dharmāṇāṃ sthitaye, asammoṣāya, bhāvanāparipūraye|
evamanutpannāḥ kuśalā dharmā anurakṣitā bhavantyayaṃ tāvatsamyakprahāṇānāṃ
vistaravibhāgaḥ|

samāsata(sārtha)ḥ punaḥ katamaḥ| āha| kṛṣṇaśuklapākṣikasya tyāgātpunarvastunaḥ| prāptaye pūrvameva
spṛhāyuktena bhavitavyaṃ| paryavasthānaprahāṇāya ca| astyāśayasampatprayogasampacca|
paridīpitā bhavati| tatrāsyā (styā)śayasampat| chandajananatayā, prayogasampatpunaḥ vyāyāmavīryārambhacittapragrahāpramādadhanaiḥ|
etāvacca yoginā karaṇīyaṃ| yatprahātavyasya vustanaḥ
prahāṇāya, prāptavyasya vastunaḥ prāptaye pūrvvameva spṛhājātena bhavitavyaṃ, paryavasthānaprahāṇāya,
vīryamārabdhavyamanuśayaprahāṇāya ca, kālena kālaṃ śamathapragrahopekṣānimittāni
bhāvayitavyāni| paryavasthānaprahāṇānuśayaprahāṇāya ca ye prātipakṣikā dharmāḥ kuśalāste
samudānayitavyāḥ| taccaitatsarvvaṃ caturbhiḥ samyakprahāṇaiḥ paridīpitaṃ bhavatyayaṃ
samāsārthaḥ||

tatra catvāraḥ samādhayaḥ, tadyathā chandasamādhiḥ| vīryasamādhiḥ, cittasamādhiḥ, mīmāṃsāsamādhiśca|

tatra chanda(samādhi) madhipatiṃ kṛtvā yaḥ pratilabhyate samādhirayaṃ chandasamādhiḥ| vīryaṃ,
cittaṃ, mīmāṃsāmadhipati kṛtvā pratilabhyate (pratilabhyate) samādhirayaṃ [...........]mīmānsā
(māṃsā) samādhiḥ| yadā tāvadayaṃ chandameva kevalaṃ janayati| chandajātaśca tānpāpakānakuśalāndharmān
svabhāvato, nidānata, ādīnavataḥ, pratipakṣataśca| samyagevopanidadhyāti|
ekāgrāṃ smṛtiṃ pravarttayati| evaṃ kuśalā [n]dharmāssva (dharmānsva)bhāvato nidānataśca|
akuśalato niḥsaraṇataḥ samyagevopanidadhyā (dhā)ti| ekāgrāṃ smṛtimavasthāpayati| tadbahulākārāmekāgratāṃ
spṛśati| samavasthānasamudācāradūrīkaraṇayogena| na tvasyāpyanuśayamutpādayati|
pāpakānāmakuśalānāṃ dharmāṇāmayamapyucyate| chandādhipateyaḥ| sa(sā) atītā (te) vā,
anāgatapratyutpanne vā punarālambane pāpakākuśalādharmāsthānīye (ladharmasthānīye) mṛdumadhyādhimātrakleśasamavasthānīye,
anutpannasya vā anutpādāya, utpannasya vā prahāṇāya, vyāyacchamāno
vīryamāramamāṇaḥ| tatrālambane vicaratyantasya vālambanasya svabhāvato nidānataḥ
pratipakṣataśca| samyagupanidhyāyataḥ| ekāgrāṃ smṛtimupasthāpayato yattadbahulavihāriṇaścittaikāgratā
utpadyate| samavasthānadūrīkaraṇayogena tvasyāpyanuśayamudghātayati| pāpakānāmakuśalānāṃ
dharmāṇāmayaṃ vīryādhipateyaḥ| samādhi[ḥ|]līnamvā punaścittaṃ pragṛhṇataḥ| pragṛhītaṃ
cittaṃ samādadhataḥ| kālena ca kālamadhyupekṣitaḥ| yatpāpakānāmakuśalānāndharmāṇāṃ
pāpakākuśalā(la) dharmasthānīyānvayāt kuśala[ta]ḥ| kuśalāndharmān kuśalākuśalasthānīyāṃśca
dharmān svabhāvato, nidānata, ādīnavataḥ, anuśaṃsataḥ, pratipakṣato, niḥsaraṇataḥ, samyagupani
(da)dhyāyataḥ| ekāgratāṃ smṛtimupasthāpayataḥ| tadbahulavihāriṇo yā utpadyante cittasyaikāgratāḥ
vistareṇa yāvadayaṃ| cittādhipateyaḥ samādhiḥ|

tatra ye pāpakākuśalā (la)dharmasthānīyā dharmā bhavanti| ayoniśo manasikurvvataḥ| ta eva kuśaladharmmasthānīyā
bhavanti| yoniśo manasikurvvataḥ| tasyaivaṃ samavasthāneṣu dūrīkṛteṣu|
samavasthānapratipakṣe ca| samādhipramukheṣu dharmeṣvanutpanneṣu te pāpakā akuśalā dharmā
dharma mudā haranti| tasyaivaṃ bhavati| kiṃ sataḥ samvidyamānānpāpakānakuśalāndharmān na
pratisaṃvedayāmyāhosvidasataḥ| asaṃvidyamānānyanva(nnva)haṃ parimīmānse (māṃsaye) yaṃ| sa
mīmānsā(māṃsā)manaskāramadhipatiṃ kṛtvā prahīṇāprahīṇatāṃ mīmānsa(māṃsa)te samyagevopanidhyāpayati|
tadbahulavihārī ca spṛśati] cittasyaikāgratāṃ yena ca nirabhimāno bhavati| paryavasthānamātrakācya(cca)cittaṃ
vimuktaṃ, na tu sarvveṇa sarvvaṃmanuśayebhyaḥ| tatpratipakṣāśca
me samādhipramukhāḥ kuśalā dharmā[ś]ca pratilabdhā, bhāvitā, na tvanuśayaprātipākṣikā
iti yathābhūtaṃ prajānāti| ayamasyocyate mīmānsā (māṃsā)samādhiḥ|

sa taṃ caturvvidhaṃ samādhimadhipatiṃ kṛtvā paryavasthāneṣu dūrīkṛteṣu| sarvveṇa sarvamanuśayasamudghātāya
pāpakānāmakuśalānāṃ dharmāṇāṃ, tatprātipākṣikāṇāñca kuśalānāṃ (|) dharmāṇāṃ
samudāgamāya [c]chandaṃ janayati| vyāyacchata iti vistareṇa caturbhiḥ samyakprahāṇaiḥ prayujyate|
tathā prayujyamānasya tathabhūtasyāṣṭau prahāṇasaṃskārā bhavanti| ye[a]syānuśayasamudghātāya
ca pravarttante| samādhiparipūraye ca tadyathā-chandaḥ kadācitsamādhiṃ paripūrayiṣyāmi|
anuśayāṃśca prahāsyāmi| pāpakānāmakuśalānāṃ dharmāṇāṃ vyāyāmo yāvatpratipakṣabhāvanāyāmavinyastaprayogayā,
śraddhāyāma vinyastayogasya viharataḥ| uttare[a]dhigame śradddhānatā|
abhisaṃpratyayaḥ|

tatra praśrabdhiḥ| yacchraddhāpramādapūrvvaṃgamaṃ prāmodyaṃ, prītiḥ, prītamanasaścānupūrvvā
pāpakākuśalā dharmapakṣasya dauṣṭhulyasya pratipraśrabdhiḥ|

tatra smṛtiryā navākārā navākārāyāścittasthiteḥ śamathapakṣyāyāḥ saṃgrāhikā|

chaṃdasaṃprajanye| yā vipaśyanāpakṣyā prajñā| tatra cetanāyāścittābhisaṃskāraḥ| prahīṇāprahīṇato
mīmānsa(māṃsa) mānasya yaścittābhisaṃskāraḥ śamathavipaśyanānukūlaḥ kāyakarma vākkarma
samutthāpayati|

tatropekṣayā atītānāgatapratyutpanneṣu pāpakākuśalādharmāsthānīyeṣu carataḥ cittābhisaṃkleśaścittaṃgamatā|
ābhyāṃ dvābhyāṃ kāraṇābhyāṃ prahīṇatāmanuśayānāṃ paricchinatti jānāti| yaduta
viṣayaviparokṣayā cetanayā viṣayaviparokṣayā cā(co)pekṣayā| ime [a]ṣṭau prahāṇasaṃskārā
bhavanti| te caiteṣṭau (sa caiṣo'ṣṭa) prahāṇasaṃskārayogo bhavatyanuśayasamudghātāya| tatra
chanda(cchanda)śca, eta(ṣa) eva yo vyāyāmaḥ idaṃ vīryaṃ, yāśraddhā sā śuddhā, yā ca praśrabdhiryā
ca smṛtiryacca saṃprajanyaṃ| yā ca cetanā, yā copekṣā| aya (idaṃ ?) mupādāya| tadidaṃ
sarvamabhisamasya ye ca pūrvakāśchandasamādhayaḥ| ye ca ime prahāṇasaṃskārāḥ prahīṇeṣvanuśayeṣu,
parikṣipte samādhau, chandasamādhiprahāṇasaṃskārasamanvāgata ṛddhipāda ityucyante(te)|
vīryacittamīmānsā (māṃsā) samādhiprahāṇasaṃskārasamanvāgata ṛddhipāda ityucyate|

kena kāraṇena ṛddhipāda ityucte| āha| tadyathā| yasya pādaḥ samvidyate so[a]bhikramapratikrama(ma)parākramasamartho
bhavati| evameva yasyaite dharmāḥ saṃvidyante| eṣa ca samādhiḥ saṃvidyayate|
paripūrṇṇaḥ[|]sa evaṃ pariśuddhe citte, paryavadāte, anaṃgaṇe, vigatopakleśe, ṛjubhūte
karmaṇyasthite, āniṃjyaprāpte, abhikramapratikramasamartho bhavati| lokottarāṇāṃ dharmāṇāṃ
prāptaye, sparśanāyai| eṣā hi parā ṛddhiḥ, parā samṛddhiḥ| yaduta lokottarā dharmāstenocyante
(te?)ṛddhipāda iti||

sa evaṃ samādhipratiṣṭhitaḥ| samādhiṃ niśritya| [adhi]cittaṃ śikṣā [yā]madhiprajñaṃ śikṣāyāṃ
yogaṃ karoti| tatrāsya yogaṃ kurvvataḥ| pareṣāṃ cādhigame śāstuḥ śrāvakāṇāṃ ca yo[a]bhisaṃpratyayaḥ|
prasādaḥ, śraddhānatā| samāpattyarthena śraddhendriyamityucyate| kutra punarasyādhipatyaṃ|
āha| lokottaradharmotpattipramukhānāṃ vīryasmṛtisamādhiprajñānāmutpattaye ādhipatyaṃ|
ye [a]pi te vīryādayaḥ teṣāmapi lokottaradharmotpattaye ādhipatyaṃ| yāvat pratipattaye
ādhipatyaṃ| yāvat prajñayā lokottaradharmotpattaye| ādhiopatyaṃ| tainaitāni śraddhādīni
paṃcendriyāṇi bhavanti|

yā punaḥ pūrvveṇāparaṃ viśeṣādhigamaṃ sajānataḥ (saṃjānataḥ)| tadanusāreṇa taduttaralokottaradharmādhigamāyābhisaṃpratyayaḥ,
prasādaḥ, śraddadhānatā| sā anavamṛdyanārthena śraddhābalamityucyate|
kena punarna śakyate| avamṛdituṃ| asaṃhāyā (ryā)sā śraddhā devena vā, māreṇa
vā, brahmaṇā vā| kenacidvā punarloke, sahadharmeṇa kleśaparyavasthānena vā tena sā anavamṛdyetyucyate|
tatpramukhāstatpūrvvaṃgamā ye vīryādayastepibalānītyucyante| taiḥ sa balairbalavān
sarvvaṃ mārabalaṃ vijitya prayujyate| āsravāṇāṃ kṣayāya| tasmādbalānītyucyante|

tatra yaśca(yacca) śraddhendriyaṃ, yacca śraddhābalaṃ caturṣvetadavetya prasādeṣu draṣṭavyaṃ|
tatkasya hetoḥ| yo'sau samyaktvanyāmāvakrāntasyāvetya prasādaḥ| sa taddhetukastatpratyastannidānaḥ|
tasmāddhetuphalasambandhena tasyāstadadhipatiphalamiti kṛtvā| tatra draṣṭavyamityuktaṃ
bhagavatā| na tu taccharīratāṃ tallakṣaṇatāṃ [|] tatra vīryendriyaṃ caturṣu samyakprahāṇeṣu
draṣṭavyaṃ| (tatkasya hetoḥ) yāni (tāni)katamāni| samyakprahāṇāni yāni darśanaprahātavyakleśaprahāṇāya
prāyogikāṇi samyakprahāṇāni, tānyatra samyakprahāṇānyabhipretāni tāni
hyatyantatāyai pāpakānāmakuśalānāṃ dharmāṇāṃ prahāṇāya samvarttante||

tatra smṛtīndriyaṃ caturṣu smṛtyupasthāneṣu draṣṭavyamitīmāni catvāri smṛtyupasthānānyaviśeṣaviśeṣa
viparyāsaprahāṇāya samvarttante|

tatra samādhīndriyaṃ caturṣu(sthā) dhyāneṣu draṣṭavyaṃ| yāni dhyānānyagāmitāyāṃ prāyogikāni
(ṇi) tatra prajñendriyaṃ caturdhvāryasatyeṣu draṣṭavyamiti| yatsatyajñānaṃ caturdhṇāmāryasatyānāmabhisamāya
samvarttante (te)| śrāmaṇyaphalaprāptate, pa(ya)pendriyāṇi| evaṃ balāni
veditavyāni| sa eṣāmindriyāṇāme teṣāṃ ca balānāmāsevanānvayādbhāvanānvayādabahulīkārānvayānnirvedhabhāgīyāni
kuśalamūlānyutpādayati| mṛdumadhyādhimātrāṇi| tadyathā ūṣmagatāni| mūrdhagatāni|
mūrdhānaḥ satyānulomāḥ kṣāntayaḥ laukikāna(da)gradharmāttadyathā| kaścideva puruṣaḥ
agninā agnikāyaṃ karttukāmaḥ| agninārthī adharāraṇyāmuttarāraṇiṃ pratiṣṭhāpyāsa[-]nnutsahate,
ghaṭate, vyāyacchate| tathotsahato, ghaṭato, vyāyacchataśca| tatprathamato[']dharāraṇyāmūṣmā
jāyate| saiva coṣmā| abhivardhamānā ūrdhvamāgacchati| bhūyasyā mātrayā abhivarddhamānā
[|] nirarcciṣamagniṃ pātayatyagnipatanasamanantarameva cārcirjāyate| yathā arcciṣā
utpannayā (nena) jātayā (tena) saṃjātayā (tena) agnikāyaṃ karoti| yathā abhimanthana vyāyāma
evaṃ pañcānāmindriyāṇāmāsevanā draṣṭavyā| yathā adharaṇyā tatprathamata eva ūṣmagataṃ
bhavati| evamūṣmagatāni draṃṣṭavyāni| pūrvvaṃgamāni| nimittabhūtāni| agnisthānīyānāmanāsravāṇāṃ
dharmāṇāṃ kleśaparidāhakānāmutpattaye| yathā tasyaivoṣmaṇa ūrdhva[mā]gamanamevaṃ mūrdhānodraṣṭavyāḥ|

yathā dhūmaprādurbhāva evaṃ satyānulomāḥ kṣāntayo draṣṭavyāḥ|| yathāgneḥ patanaṃ nirarcciṣa
evaṃ laukikā agradharmā draṣṭavyāḥ|

yathā tadanantaramarcciṣaḥ (|) utpāda evaṃ lokottarā anāsravā dharmā draṣṭavyā (|) ye laukikā
agradharmasagṛhītānāṃ pañcānāmindriyāṇāṃ samanantaramutpadyante| te punaḥ katameāha| saptabodhyaṃgāni|
yo'sau yathābhūtāvabodhaḥ| samyaktvanyāmāvakrāntasya pudgalasyaitānyaṃgāni
[|] sa hi yathābhūtāvabodhaḥ| saptāṃgaparigṛhītaḥ| tribhiḥ śamathapakṣyaiḥ tribhirvipaśyanāpakṣyairekenobhayapakṣyeṇa[|]tasmādbodhyaṃgānītyucyante|

tatra yaśca dharmavinayaḥ| yacca vīryaṃ, yā ca prītiritīmāni trīṇi vipaśyanāpakṣyāṇi| tatra
yā ca praśrabdhiryaśca samārdhiyā copekṣā itīmāni trīṇi śamathapakṣyāṇi [|] smṛtirabhayapakṣyā
(s) sarvvatragetyucyate| sa tasmin samaye tatprathamato bodhyaṃgalābhācchaikṣo bhavati|
prātipadaḥ [|] darśanaprahātavyāścāsya kleśāḥ prahīṇā bhavanti| bhāvanāprahātavyāścāvaśiṣṭāḥ
[|] sa teṣāṃ prahāṇāya triskandhamāryāṣṭaṃgaṃ mārgaṃ bhāvayati|

tatra yā ca samyagdṛṣṭiryaśca samyaksaṃkalpaḥ, yaśca samyagvyāyāmaḥ| ayaṃ prajñāskandhaḥ|

tatra ye samyakkarmāntājīvāḥ| ayaṃ śīlaskandhaḥ|

tatra yā ca samyaksmṛtiḥ, yaśca samyaksamādhirayaṃ samādhiskandhaḥ|

kena kāraṇenāryāṣṭāṃgo mārga ityucyate| āha| āryasya śaikṣasya dṛṣṭapadasyāyaṃ mārga iyaṃ pratipadaṣṭābhiraṃgaiḥ
saṃgṛhītā (ḥ)|| apariśeṣaḥ| sarvvakleśaprahāṇāya vimuktisākṣātkriyāyai
tenocyate āryāṣṭāṃgo mārgaḥ|

tatra yaśca bodhyaṃgakāle tattvāvabodhaḥ (||) pratilabdhaḥ, pratilabhya ca yattasyaiva prajñayā
vyavasthānaṃ karoti|| yathāvigatasyāvabodhasya, tadubhayamekatyamabhisaṃkṣipya samyagdṛṣṭirityucyate|
tāṃ samyagdṛṣṭimadhipatiṃ kṛtvā| yannaiṣkramyasaṃkalpaṃ saṃkalpayatyavyāpādasaṃkalpamavihinsā
(hiṃsā)saṃkalpamayamucyate samyaksaṃkalpaḥ| sa cettāvadvitarkeṣu cittaṃ
krāmati| sa evaṃ rūpādvitarkādvitarkayati [|] sa cetpunaḥ kathāyāṃ cittaṃ krāmati| samyagdṛṣṭimadhipatiṃ
kṛtvā tene(na)kuśalātsaṃkalpāṃ (lasaṃkalpāṃ) dharmyāṃ kathāṃ kathayati| sāsya
bhavati samyagvāk|

sa ceccīvarapiṇḍapātaśayanāsanaglānapratyayabhaiṣajyapariṣkārairatīthī(rthī)bhavati| tatparyeṣaṇāmvāpadyate|
sobhikramaḥ| pratikrame saṃprajānamvi(dvi)hārī bhavatyālokitavyavalokite[|]
tasmiṃjita(saṃmiṃjita) prasārite| sāṃghaṭīcīvarapātradhāraṇe, aśitapītakhāditāsvādite|
vihāragato vā punaḥ paryeṣiteṣu cīvarādiṣu gate, sthite, niṣaṇṇe| yāvannidrāklama[prati] vinodane
saṃprajānadvihārī bhavati| ayamasyocyate samyakkarmāntaḥ| sa taccīvaraṃ yāvadbhaiṣajyapariṣkāraṃ
dharmeṇa paryeṣate| yāvanmithyā [..........] dharmavivarjitaḥ sosya bhavati|
samyagājīvaḥ|

ye punarviratisaṃgṛhītāḥ| samyakkarmāntājīvāḥ| te anena pūrvvameva manaskāralābhādbodhyaṃgaireva
saha labdhā bhavanti| yopyāpakāntāni śīlānyucyante| kena kāraṇena dīrgha kālaṃ hyetadāryāṇāṃ
satāṃ samyaggatānāmiṣṭaṃ kāntaṃ priyaṃ mana āpaṃ kaccidahaṃ tadvāgduścaritasya, kāyaduścaritasya,
mithyājīvasyākaraṇaṃ| samvaraṃ pratilabheyaṃ| yadasya dīrgharātramiṣṭaṃ| kāntaṃ
priyaṃ mana āpaṃ tadanena tasminsamaye pratilabdhaṃ bhavati| tasmādāpakāntamityucyate|
tathā hi sa labdheṣvāpakānteṣu śīleṣu, na saṃprajā[nā]no mṛṣāṃ vācaṃ bhāṣate| na saṃvidhya
prāṇinaṃ (|) jīvitād vyaparopayati| nādattamādatte[|]na (|)kāmeṣu mithyā carati| na cādharmeṇa
cīvarādīni paryeṣate| iti tānyāpakāntāni śīlānyadhipatiṃ kṛtvā mārgabhāvanākāle yāvatpravartate|
yacca kāyakarma yaścājīvaḥ tepi samyagvākkarmāntājīvā ityucyante|

tasya samyagadṛṣṭisamyaksaṃkalpa (ḥ|) vākkarmāntājīvasanniśrayeṇa bhāvanāprayuktasya| yacchando
(yaśchando), vīryaṃ, vyāyāmo, niṣkramaḥ, parākramasthāma āraṃbhaḥ| cetasaḥ saṃpragrahaḥ|
sātatyamayamucyate| samyagvyāyāmaśamathaḥ| yaccatvāri smṛtyupasthānānyadhipatiṃ kṛtvā aviparyāyasaṃgṛhītā
smṛtiḥ navākārā navākāracittasthitisaṃgrāhikā[|]iyamucyate samyaksmṛtiḥ|
samyaksamādhiśca|

tadetatsarvvamabhisamasya āryāṣṭāṃgo mārgaścārakaraṇīye ca vihārakaraṇīye cāvasthitaḥ|

tatra samyagvākkarmāntājīvāḥ cārakaraṇīye [|]

vihārakaraṇīyaṃ punardvividhaṃ| śamatho vipaśyanā ca[|] tatra yā samyagdṛṣṭiḥ| yaśca samyaksaṃkalpaḥ|
yaśca samyagvyāyāma iyaṃ vipaśyanā|

tatra yā ca samyaksamṛtiryaśca samyaksamādhisyaṃ śamathaḥ| evaṃ pariśuddhān samyagvākkarmāntājīvānniśritya
śamathavipaśyanāṃ bhāvayati| kālena kālaṃ niravaśeṣasaṃyojanaprahāṇaṃ sākṣātkarotyagraphalamarhattvaṃ,
prāpnoti | prākarṣikaśca(kañca) bhāvanāmārgaḥ (rgaṃ) [|] kālāntarābhyāsena
kleśān prajahāti| jñānamātrapratibaddhavastudarśanamārgaḥ jñānotpattimātreṇa
kleśān prajahātyanena kāraṇena vākkarmāntājīvā bhāvanāmārge vyavasthāpitāḥ|

iti ya evameṣāmanayā ānupūrvyā saptatriṃśatāṃ bodhapakṣyāṇāṃ dharmāṇāmabhyāsaḥ, paricayaḥ| iyamucyate
bodhipakṣyā bhāvanā|

tatra bhāvanāphalaṃ katamat| āha| catvāri śrāmaṇyaphalāni| srota āpattiphalaṃ, sakṛdāgāmiphalaṃ|
anāgāmiphalamagraphalamarhattvaṃ|

tatra katamacchrāmaṇyaṃ| katamatphalaṃ| āha| mārgaḥ, kleśaprahāṇaṃ phalaṃ| api ca pūrvvotpannasya
mārgasya paścādutpanno mārgaḥ| phalaṃ, madhyo, viśiṣṭo vā, punaḥ [|]tatra kena kāraṇena
catvāri vyavasthāpitāni| āha| caturvidhakleśaprahāṇapratipakṣatayā| tadyathā nirvvastukānāṃ
kleśānāmapāyagamanahetubhūtānāṃ prahāṇātpratipakṣotpādācca srota āpattiphalaṃ vyavasthāpitaṃ|
trayāṇāṃ tu saṃyojanānāṃ prahāṇādvyavasthāpitaṃ| bhagavatā triṣu pakṣeṣu, gṛhipakṣe,
durākhyātadharmmavinaya pakṣe ca, trayāṇāṃ saṃyojanānāṃ mārgotpattaye vivṛddhākaratvāt|
tatra gṛhipakṣe satkāyadṛṣṭiḥ| yayā yamādita eva na prayutyata ityādita u[t]trāsikā satkāyadṛṣṭiḥ|
durākhyātedharmavinaye śīlavrataparāmarśaḥ| uccalitasyāpi mithyāpratipādayati|
yenāryamārgo notpadyate| svākhyāte dharmavinaye vicikitsātaścoccalitaśca bhavati| na ca mithyāpratipannaḥ|
api svābhyāsāttasya yāvad yathābhūtadarśanaṃ na bhavati| jñeyavastuni tāvatkāṃkṣā
vimatayo vibandhakarā bhavanti| mārgasyotpattaye| anena tāvatkāraṇena srota āpattiphalavyavasthānaṃ||

tasyāsya srota āpannasya paraṃ sapta bhavā avaśiṣṭā bhavanti| sa cāsyajanma prabandhaḥ| yadā
janmaprābandhikānkleśānprajahāti| devabhavasaṃgṛhītānmanuṣyasaṃgṛhītāṃśca [|] yeṣāṃ prahāṇātparamekaṃ
devabhavamabhinirvvarttayatyekaṃ manuṣyabhavaṃ [|] tasminsamaye sakṛdāgāmiphalaṃ
vyavasthāpyate|

yadā tu devabhavameva kevalamabhinirvvarttayati| iha pratyāgamajanmikaṃ kleśaṃ prahāya tadā
anāgāmiphalaṃ vyavasthāpyate|| sarvvabhavopapattisaṃvarttanīyakleśaprahāṇādagraphalamarhattvaphalaṃ
vyavasthāpyate|

tatpunaḥ sakṛdāgāmiphalaṃ trayāṇāṃ saṃyojanānāṃ prahāṇādrāgadveṣamohānāṃ ca| tanutvād bhagavatā
vyavasthāpitaṃ| paṃcānāmavarabhāgīyānāṃ saṃyojanānāṃ prahāṇādanāgāmiphalaṃ| paryādāya
sarvvakleśaprahāṇādarhattvaphala midamucyate bhāvanāphalaṃ|

tatra ye rāgadveṣamohamānavitarkacariteṣu (tāḥ) pudgaleṣu(lāḥ) pūrvvaṃ [taiḥ] tāvaccaritaviśodhane
ālambane caritaṃ viśodhayitavyaṃ| tataḥ paścāccittasthitimadhigacchanti| teṣāṃ pratiniyatameva
tadālambanamavaśyaṃ taistenālambanena prayoktavyaṃ| samabhāgacaritasya tu yatra
priyārohitā| tatra tena prayoktavyaṃ kevalaṃ cittasthitaye| na tu caritaviśuddhaye| yathā
samabhāgacarita evaṃ mandarajasko veditavyaḥ| ayaṃ tveṣāṃ viśeṣo rāgādicaritaḥ prayujyamānaścireṇādhigantā
bhavati| samabhāgacarito nāticireṇa, mandarajaskastu āśu tvarita tvaritaṃ
cittasthitamadhigacchati| tatroktāni pūrvvaṃ rāgacaritānāṃ pudgalānāṃ liṃgāni|

samabhāgacaritasya pudgalasya mandarajaskasya ca katamāni liṃgāni| āha| samabhāgacaritasya pudgalasya
sarvvāṇi tāni liṃgāni saṃvidyante| yāni rāgādicaritānāṃ, tāni rāgā[dī]ni tu nādhimātrāṇi,
na pradhānāni| tathā rāgādicaritānāṃ samaprāptāni bhavanti pratyayeṣu satsu na prajñāyante|
tatra mandarajaskasya pudgalasya liṃgāni| anāvṛto bhavatyādiśuddhasaṃbhārasaṃbhṛtaḥ|
prasādabahulo medhāvī puṇyavān guṇānvitaśca bhavati|

tatra trīṇyāvaraṇāni| karmāvaraṇaṃ| kleśāvaraṇaṃ| vipākāvaraṇaṃ|

tatra karmāvaraṇaṃ| pañcānantaryāṇi karmāṇi| yaccānyadapi kiṃcitkarmāṇi (karma)| sāṃcetanīyaṃ|
gurukarma, vipakvavipākaṃ| mārgotpattaye| nibaddhakārakaṃ| tatra kleśāvaraṇaṃ| tīvrakleśatā|
āyatakleśatā ca| yā dṛṣṭe dharme caritaviśodhanenālambanaviśodhanena na śakyate viśodhayituṃ|

tatra vipākāvaraṇaṃ yatrāryamārgasya apravṛttiraprasāda upapattyāyatane[|]tatra vā vipākamabhinirvvarttayati|
yatra vā āryamārgasya pravṛttiḥ| tatropapatro jāto bhavatyeḍamūko hastasaṃbādhikaḥ
apratibalo bhavati| subhāvitadurbhāvitānāṃ dharmāṇāmarthamājñātuṃ| tatrādi śuddhiḥ,
śīlaṃ ca suviśuddhaṃ dṛṣṭiśca ṛjvī [|] tatra śīlaṃ suviśuddhaṃ| daśabhiḥ kāraṇairveditavyam|
tatra dṛṣṭi tṛptitā jātā śradadhāṃ(ddhā) saṃprayogāt| adhimuktisaṃprayogāddhi tamāryā[a]śāṭhyatayā
sucintita dharmārthasya niḥkāṃkṣanirvicikitsāprayoganiryāṇatayā yā dṛṣṭiḥ
śraddhayā saṃprayuktā| asmāddharma vinayādasaṃhāryādadhimuktyā ca saṃprayuktā buddhānāṃ buddhaśrāvakāṇāṃ
ca| anityamanubhava[na]manityāni copapattyāyatanā ni| gaṃbhīrāṃ ca deśanāṃ,
avyākṛtavastu cādhimucyate| no[t]trasati, na saṃtrāsamā padyate| vigatamāyāśāṭhyā ca yā
dṛṣṭiḥ yayā ṛjuko bhavati| ṛjukajātīyaḥ| yathānuśiṣṭaśca pratipadyate| yathābhūtaṃ cātmānamāviṣkaroti|
dharmāṇāṃ vā'nityatāmārabhyaṃ, duḥkhatāṃ, śūnyatāmanātmatāmarthaḥ suvicintitobhavati|
sutulitaḥ sūpaparīkṣitaḥ| yaddhetorayaṃ niḥkāṅkṣo bhavati| nirvicikitsaḥ| dvedhā
pathā gato viśeṣāya paraiti| itīyaṃ caturākārā dṛṣṭiryathoddiṣṭā| dṛṣṭiṛjutetyucyate| tatra
saṃbhārasaṃbhṛtatāvistareṇa saṃbhāraḥ| pūrvvameva nirdiṣṭaḥ samāsataḥ| punaścarvidho bhavati|
puṇyasaṃbhāro, jñānasaṃbhāraḥ, pūrvvako, dṛṣṭadhārmikaśca|

tatra puṇyasabhāro yenāpyetarhi ānulomikāḥ pariṣkārāḥ prādurābhavanti| pradakṣiṇāḥ| kalyāṇamitrāṇi
ca pratilabhate| anantarāyaśca prayuktasya bhavati|

tatra jñānasaṃbhāraḥ| yena medhāvī bhavati, pratibalaḥ| subhāṣitadurbhāṣitānāṃ dharmāṇāmarthamājñātuṃ
[|]lābhī bhavati| ānulobhikāyā dharmadeśanāyāḥ, arthadeśanāyāḥ, avavādānuśāsanyāḥ|

tatra pūrvvako yenaitahi (rhi) pa[ri]pakvānīndriyāṇi labhate| pūrvakuśalamūlopacayāt| tatra
dṛṣṭadhārmikastadyathā| kuśalo dharmacha(ccha)ndaḥ| tathā paripakvendriyasya śīlasamvara,
indriyasamvara iti vistareṇa pūrvvavat|

tatra prasādabahulatā [|] na śāstari kāṃkṣati| na vicikitsati| prasīdatyadhimucyate| yathāśāstaryevaṃ
dharme, śikṣāyāmiti vistareṇa pūrvvavat|

tatra medhā yayā āśu dharmamudgṛhṇāti| cireṇa dharmamarthaṃ ca na vistārayati| āśu dharmamarthaṃ
ca pratividhyati|

tatra kṛtapuṇyatā| yayā abhirūpo bhavati| darśanīyaḥ| prāsādiko dīrghāyurbhavatyādeyavākyo,
maheśākhyo, jñāto bhavati| mahāpuṇyo, lābhī cīvarādīnāṃ| sa satkṛto, gurukṛtaśca| rājādīnāṃ|

tatra guṇānvita iti| guṇā alpecchatādayo veditavyāḥ| yathoktaṃ śramaṇālaṃkāre tairayaṃ prakṛtyaiva
samanvāgato bhavati| itīmānyevaṃ bhāgīyāni mandarajaskasya pudgalasya liṃgāni veditavyāni||

tatra ṣaṭ pudgalaparyāyāḥ| tadyathā śramaṇo, brāhmaṇo, brahmacārī, bhikṣuryati [ḥ], pravrajitaśceti|

tatra catvāraḥ śramaṇāḥ| mārgajinaḥ| mārgadeśikaḥ| mārgajīvī| mārgadūṣī ca|

tatra yaḥ sugataḥ sa mārgajinaḥ| yo dharmavādī sa mārgadeśikaḥ| tatra yaḥ pratipannaḥ| sa mārgajīvī|
yo mithyāpratipannaḥ sa mārgadūṣī|

sugataścocyate| yośeṣaṃ rāgadveṣamohakṣayamanuprāptaḥ| dharmavādī| yo rāgadveṣamohavinayāya
dharmaṃ deśayati| supratipanno yo rāgadveṣamohavinayāya pratipannaḥ| duḥśīla[ḥ], pāpadharmā,
mithyā pratipannaḥ|

api ca| śaikṣāśaikṣā mārgajinā ityucyante| darśanabhāvanāprahātavyānāṃ kleśānāṃ vijayāttatra
tathāgato bodhisattvaścāyatyāṃ bodhāya pratipannāḥ | śrāvakāśca sūtradharā, vinayadharā,
mātṛkādharāśca| ye sāṃketikaṃ dharmavinayaṃ dhārayanti| dharmanetrīṃ pravarttayanti| ima ucyante
mārgadeśikāḥ| tatra ye pṛthagjanakalyāṇakā ātmahitāya pratipannā śajjinaḥ (mārgadeśikāḥ)|
kaukṛtikāḥ śikṣākāmāḥ| aprāptasya prāptaye anadhigatasyādhigamāya āsākṣātkṛtasya sākṣātkriyāyai
prayuktā, bhavyāśca pratibalā, yāvadasākṣātkṛtasya sākṣātkriyāyai[|]ima ucyante
mārga jīvinaḥ| apyeṣāmūṣmā yene[ya]masya āryasya prajñendriyasyotpattaye, na mṛtā jīvantītyucyate|
tenocyante mārgajīvina iti| tatra yoyaṃ pudgalo duḥśīlaḥ pāpadharmā yāvadabrahamacārī
[brahmacārī] (ri) pratijñaḥ| ayamucyate mārgadūṣī dūṣitonena mārgo bhavati mūlata
āditaḥ| yenāyamabhavyo bhavatyapratiabalaḥ| abhājanabhūto mārgasyotpattaye| satyāṃ saṃvidyamānāyāṃ
mārgadeśanāyāṃ sati saṃvidyamānedhigame [|] tasmānmārgadūṣītyucyate|

idaṃ ca sandhāyoktaṃ bhagavatā| iha katamaḥ śramaṇaḥ| iha yāvaccaturthaḥ| śūnyāḥ parapravādāḥ|
śramaṇaibrahmiṇaiśca| yatrāryāṣṭāṃgo mārgaḥ prajñāyate| tatra prathamaśramaṇastatra yāvaccaturtha
iti||

tatra (ya)trayo brāhmaṇāḥ| tadyathā jātibrāhmaṇaḥ| saṃjñābrāhmaṇaḥ| pratipattibrāhmaṇaśca| tatra
jātibrāhmaṇaḥ| yoyaṃ jātibrāhmaṇaḥ kulajāto, yonijo, mātṛsambhūtaḥ| utpanno mātṛtaḥ,
pitṛtaḥ| tatra saṃjñābrāhmaṇa iti loke nāma bhavati, saṃjñā, samājñā, prajñaptirvyavahāraḥ|
pratipattibrāhmaṇaḥ| yotyantani(ntaṃ) bhavati kṛtārthaḥ| vāhitā bhavantyanena pāpakā akuśalā
dharmāḥ| yathoktaṃ na kāryaṃ brāhmaṇasyāsti| kṛtārtho brāhmaṇaḥ smṛta iti|

tatra trayo brahmacāriṇaḥ| tadyathā viratisamādāyī| tadantaraprahāyī, tadatyantaprahāyī ca|
tatra viratisamādāyī| yo brahmacaryā[t]punardharmātprativirato bhavati| samādattaśikṣaḥ| tatra
tadantaraprahāyī yo laukikena mārgeṇa kāmavītarāgaḥ pṛthagjanaḥ| tatra tadatyantaprahāyī|
tadyathānāgāmī| arhatvātpunaḥ (arhanvā punaḥ)||

tatra pañca bhikṣavaḥ| bhikṣatīti bhikṣuḥ| pratijñābhikṣuḥ| saṃjñābhikṣuḥ| bhinnakleśatvādbhikṣuḥ|
jñapticaturthena karmaṇopasampādito bhikṣuḥ||

tatra trayo yatayaḥ| dauḥśīlyasaṃyamād yatiḥ| yokuśalād vākkāyakarmaṇaḥ prativirataḥ| viṣayasaṃyamādyatiḥ|
ya indriye guptadvāraḥ| ārakṣitasmṛtiḥ| nipakasmṛti [ḥ|] vistareṇa pūrvvavat|
kleśasaṃyamādyatiḥ| yasya darśanaprahātavyāḥ kleśāḥ prahīṇā utpannotpannañca| vitarkaṃ
vyāpādavihi[taṃ]vitarkamabhidhyāvyāpādadṛṣṭimithyādṛṣṭikrodhopanāhamrakṣapradāśādīnyāpāyikāni
sthānāni nairayikāni(ṇi)| durgatigāmī[ni] (|) aśramaṇakārakāṇyutpannotpannāni nādhivāsayati|
prajahāti| viśodhayati| vyantīkaroti| soyaṃ dvividhaḥ kleśasaṃyamo bhavati| paryavasthānasaṃyama,
ubhayasaṃyamaśca||

tatra dvau pravrajitau| svāravyātadharmavinayo, durākhyātadharmavinayaśca| tatra svākhyātadharmavinayaḥ|
bhikṣurbhikṣuṇī, śikṣamāṇā, śrāmaṇera [ḥ], śrāmaṇerī| api ca pravrājayatyātmanaḥ
pāpakānakuśalān dharmān sa pravrajita ityucyate| paramārthataḥ| tatra durākhyātadharmavinayaḥ|
tadyathā tīrthika [ḥ], parivrājo (vrāḍ), nirgrantho vā, parivrājakopāṇḍuroga iti|
yo vā punarapyevaṃbhāgīyaḥ| tenāhaṃ(ha) śramaṇo, brāhmaṇo, brahmacārī, bhikṣuryatiḥ, pravra
[........................................] ra-ca| kālaprabhedaḥ dīrghakālabhāvitamārgo,
na dīrghakālabhāvitamārgaśca| itīme catvāraḥ prabhedāḥ kathaṃnidānāni bhavanti| yadvā saṃpra
[.........................................] jña upāyajña [ḥ]kuśala ityarthaḥ| sātatyapakṣe
prayogo (gaḥ) sātatiko nipakva ityucyate| dīrghakālabhāvitabhāvita [...........................................]
trayeṇa bhedena| yogaprayogakālabhedenāptānāṃ pudgalānāṃ vyavasthānaṃ
yastāvadpudgalaḥ aparipakvendriyaḥ| sa tāvadupāyajñopi sātatikopi kṛtaparicayopi nārādhako
bhavati| dhyāyyasya dharmasya kuśalasya| tatra paripakvendriyaśca [...............................]
jño bhavati| paripakvendriyo bhavati| upāyajño na kṣiprābhijño bhavati|
tatra paripakvendriyo, bhavatyupāyajño, na sātatiko, na kṛtaparicayaḥ| na tāvatkṛtasvārtho
bhavati| kṛtakṛtyaḥ| yaśca paripakvendriyo bhavatyupāyajñaḥ| sātatikaḥ, kṛtaparicayaśca
bhavatyevaṃ sa ārādhako bhavati| kṣiprābhijñaśca| kṛtasvakāryaśca bhavati kṛtyakṛtyaḥ||

tatra catvāro mārāḥ saṃbahulāni mārakarmāṇi| veditavyāni yoginā| yogaprayuktena| te ca parijñāya
parivarjayitavyāḥ| tatra catvāro mārāḥ| tadyathā-skandhamāraḥ, kleśamāraḥ, maraṇamāraḥ|
devaputramāraśca| paṃcopādānaskandhāḥ skandhamāraḥ| traidhātukāvacarāḥ kleśāḥ| teṣāṃ teṣāṃ
sattvānāṃ| tasmāttasmātsattvanikāyāḥ ya(yādya)nmaraṇaṃ kālakriyā maraṇamāraḥ| yopyakuśalapakṣaprayuktasya
skandhakleśamṛtyusamatikramāya kāmadhātūpapanno devaputraḥ| niścayaprāptaḥ
antarāyamupasaṃharati| vyākṣepakaraṇe| ayamucyate devaputramāraḥ| tatra yatra ca mriyate|
yaścāsau mṛtyuryena ca mṛtyuṃ namayati, krāmayatyantarāyikena vastunā [|] ityetadadhikṛtya
catvāro mārā vyavasthāpitāḥ|

tatra pañcasūpādānaskandheṣu jāteṣu varddhamāneṣu mriyate| kleśāṃ(śān)janayatyāyatyāṃ jātaśca
mriyate| cyutiśca cyavanatā satvānāṃ jīvitendriyanirodhaḥ| kālakriyā svabhāva eva mṛtyuḥ|
devaputramāraśca maraṇa samatikramāya prayuktasyāntarāyamupasaṃharati| yena naiva vā śaknoti
maraṇadharmmatāṃ samatikramitum|| kālāntareṇa vā samatikrāmati| tatrāvaśagato mārasya
bhavati laukikamārgavītarāgaḥ pṛthagjanaḥ|| ihasthastatropapanno vā, [a]vaśagataḥ| punaryaḥ
avītarāgaḥ|

tatra yo vītarāgaḥ (|) eva hastagato yathākāmaṃ karaṇīyaḥ| vītarāgo vā punarbaddho mārabandhanaiḥ|
aparimukto mārapāśairyasmātsa punarapyāgantī(ntā) imāṃ (maṃ)dhārntum(dhātum)|

tatra mārakarmāṇi| yasya kasyacitkarmaṇo dharmacchandaḥ samutpanno naiṣkramyopasaṃhitaḥ| kāmagredhamadhipatiṃ
kṛtvā pravarttante| veditavyaṃ mārakarmai taditi| indriyairguptadvārasya
viharataḥ| yasya raṃjanīyeṣu rūpeṣu sahagatvarasampraṣṭavyadharmeṣu nimittagrāhitāyāmanuvyaṃjanagrāhitāyāṃ
cittaṃ praskandati| veditavyaṃ mārakarmaitaditi| evaṃ bhojaneṣu mātrajñasya
viharataḥ praṇīteṣu raseṣu chandarāgamanunayena cittaṃ praskandati| bhaktavaiṣamye evaṃ
pūrvarātrāpararātraṃ jāgarikāyo gamananuyuktasya viharataḥ| nidrāsukhe, śayanasukhe, pārśvasukhe
cittaṃ praskandati| veditavyaṃ mārakarmaitaditi| tathā saṃprajānadvihāriṇo viharataḥ|
abhikramapratikramādiṣu śiśumudāravarṇṇaṃ raṃjanīyaṃ mātṛgrāmaṃ dṛṣṭvā ayoniśo nimittagrāheṇa
cittaṃ praskandati| lokacitrāṇi vā dṛṣṭvā cittaṃ praskandati| bahvarthatāṃ(tāyāṃ),
bahukṛtyatāyāṃ, cittaṃ praskandati| tadyathā gṛhasthapravrajitaiḥ saṃsargārāmatāyāṃ, pāpamitraiḥ
saha ekavyavasitāyāṃ, dṛṣṭyanumate cittaṃ praskandati| veditavyaṃ mārakarmaitaditi||
tathā buddhe, dharme, saṃghe, duḥkhe, samudaye, nirodhe, mārge| ihaloke, paraloke kāṃkṣā
vimataya utpadyante| veditavyaṃ mārakarmaitaditi| araṇyagato vā, vṛkṣamūlagato vā, śūnyāgāragato
vā, mahāntambhayabhairavaṃ paśyatyu[t]trāsakaraṃ romaharṣaṇaṃ| brāhmaṇaveṣeṇa, vā
manuṣyaveṣeṇa vā, amanuṣyaveṣeṇa vā, kaścidupasaṃkramyāyoniśaḥ (|) śuklapakṣādvicchindayati|
kṛṣṇapakṣe ca samādāpayati| veditavyaṃ mārakarmaitaditi| yadā lābhasatkāre cittaṃpraskandati|
mātsarye mahecchatāyāṃ| asantuṣṭau, krodhopanāha (|) kuhanālapanādiṣu| śramaṇālaṃkāravipakṣeṣu
dharmeṣu cittaṃ praskandati| veditavyaṃ mārakarmaitaditi| itīmānyevaṃbhāgīyāni
mārakarmāṇi veditavyāni tāni caturṇṇāṃ mārāṇāṃ yathāyogaṃ||

tatra caturbhiḥkāraṇaiḥ samyakprayuktasyāpyāraṃbho viphalo bhavati| tadyathā indriyasamudāgamena|
anulomāvavādena| samādhidurbbalatayā ca| indriyāṇi cenna samudāgatāni| ānulomikaścāvavādo
bhavati| samādhiśca kevalavān| evamasyārambho viphalo bhavati| indriyāṇi cenna samudāgatāni
bhavanti| avavādaśca nānulomiko bhavati| samādhiśca balavān bhavati| evamārambho viphalaḥ|
indriyāṇi cetsamudāgatāni| sa avavādaścānulomiko bhavati| samādhiśca durbalo bhavatyevāraṃbhā(vamārambho)
viphalaḥ| indriyāṇi cetsamudāgatāni bhavanti| ānulomikaścāvavādo
bhavati| samādhiśca durbbalo bhavatyeva[mā]rambho viphalaḥ| indriyāṇi cetsamudāgatāni bhavanti|
ānulomikaścāvavādaḥ| samādhiśca balavānevama syārambhaḥ saphalo bhavatyebhistribhiḥ
kāraṇairviphalo bhavati| tribhireva kāraṇaiḥ saphalaḥ|| uddānaṃ||

pudgalāstadvyavasthānaṃ atho ālambanena ca|avavādaśca śikṣā ca tathā śikṣānulomikā [ḥ] [||]

yogabhraṃśaśca yogaśca manaskāraśca yoniśaḥ|karaṇīyaṃ bhāvanā ca phalaṃ pudgalaparyāyaḥ||māraśca
mārakarmāṇi ārambho viphalo bhavet||

|| yogācārabhūmau śrāvakabhūmisaṃgṛhītāyāṃ dvitīyaṃ yogasthānam||

